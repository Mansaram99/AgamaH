<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे विश्वासटिप्पन्यः  | योगिनीहृदयम् दीपिकासहितम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.105.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH/AryaH/hinduism/branches/shAktaH/yoginIhRdayam_dIpikA-sahitam/" rel="alternate" type="application/rss+xml" title="आगमे विश्वासटिप्पन्यः" />
    <link href="/AgamaH/AryaH/hinduism/branches/shAktaH/yoginIhRdayam_dIpikA-sahitam/" rel="feed" type="application/rss+xml" title="आगमे विश्वासटिप्पन्यः" />

    <meta property="og:title" content="योगिनीहृदयम् दीपिकासहितम्" />
<meta property="og:description" content="१ चक्रः चक्रसङ्केतः प्रथमः
जगद्वन्द्यावेतौ गणपबटुकौ विश्वविनुतौ
जगद्रक्षाशीलौ जपनिरतसामिप्यफलदौ ।
रथाङ्गे सन्नद्धौ रविशशिकृशानूज्ज्वलदृशौ
मयि स्यातां रक्षापरवशधियौ सद्गुणमयौ ॥ १।१ ॥
तन्नित्यं ज्योतिषां ज्योतिर्जयत्येकमनुत्तरम् ।
न यद् भासयते सूर्यो न शशाङ्को न पावकः ॥ १।२ ॥
विमर्शरूपिणी शक्तिरस्य विश्वगुरोः परा ।
परिस्फुरति सैकापि नानानामार्थरूपिणी ॥ १।३ ॥
पश्यन्त्यादिक्रमादेतौ जातौ प्रश्नोत्तरात्मना ।
तन्त्रावतारं तन्वाते सर्वत्रानुजिघृक्षया ॥ १।४ ॥
तद्वामकेश्वरे तन्त्रे सूचितार्थान् परापरान् ।
व्यक्तीकर्तुं प्रयतते योगिनीहृदयेऽधुना ॥ १।५ ॥
मानुषीहृदयं मर्त्यो वेत्ति नैकोऽपि तत्त्वतः ।" />
<meta property="og:type" content="article" />
<meta property="og:url" content="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/" /><meta property="article:section" content="AryaH" />



<meta itemprop="name" content="योगिनीहृदयम् दीपिकासहितम्">
<meta itemprop="description" content="१ चक्रः चक्रसङ्केतः प्रथमः
जगद्वन्द्यावेतौ गणपबटुकौ विश्वविनुतौ
जगद्रक्षाशीलौ जपनिरतसामिप्यफलदौ ।
रथाङ्गे सन्नद्धौ रविशशिकृशानूज्ज्वलदृशौ
मयि स्यातां रक्षापरवशधियौ सद्गुणमयौ ॥ १।१ ॥
तन्नित्यं ज्योतिषां ज्योतिर्जयत्येकमनुत्तरम् ।
न यद् भासयते सूर्यो न शशाङ्को न पावकः ॥ १।२ ॥
विमर्शरूपिणी शक्तिरस्य विश्वगुरोः परा ।
परिस्फुरति सैकापि नानानामार्थरूपिणी ॥ १।३ ॥
पश्यन्त्यादिक्रमादेतौ जातौ प्रश्नोत्तरात्मना ।
तन्त्रावतारं तन्वाते सर्वत्रानुजिघृक्षया ॥ १।४ ॥
तद्वामकेश्वरे तन्त्रे सूचितार्थान् परापरान् ।
व्यक्तीकर्तुं प्रयतते योगिनीहृदयेऽधुना ॥ १।५ ॥
मानुषीहृदयं मर्त्यो वेत्ति नैकोऽपि तत्त्वतः ।">

<meta itemprop="wordCount" content="26089">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="योगिनीहृदयम् दीपिकासहितम्"/>
<meta name="twitter:description" content="१ चक्रः चक्रसङ्केतः प्रथमः
जगद्वन्द्यावेतौ गणपबटुकौ विश्वविनुतौ
जगद्रक्षाशीलौ जपनिरतसामिप्यफलदौ ।
रथाङ्गे सन्नद्धौ रविशशिकृशानूज्ज्वलदृशौ
मयि स्यातां रक्षापरवशधियौ सद्गुणमयौ ॥ १।१ ॥
तन्नित्यं ज्योतिषां ज्योतिर्जयत्येकमनुत्तरम् ।
न यद् भासयते सूर्यो न शशाङ्को न पावकः ॥ १।२ ॥
विमर्शरूपिणी शक्तिरस्य विश्वगुरोः परा ।
परिस्फुरति सैकापि नानानामार्थरूपिणी ॥ १।३ ॥
पश्यन्त्यादिक्रमादेतौ जातौ प्रश्नोत्तरात्मना ।
तन्त्रावतारं तन्वाते सर्वत्रानुजिघृक्षया ॥ १।४ ॥
तद्वामकेश्वरे तन्त्रे सूचितार्थान् परापरान् ।
व्यक्तीकर्तुं प्रयतते योगिनीहृदयेऽधुना ॥ १।५ ॥
मानुषीहृदयं मर्त्यो वेत्ति नैकोऽपि तत्त्वतः ।"/>

      
    

    <script type="text/javascript">
    
    let baseURL = "https:\/\/vishvAsa.github.io\/AgamaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH\/edit\/content\/\u0022,\u0022mainSections\u0022:[\u0022aryah\u0022],\u0022mainsections\u0022:[\u0022aryah\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH\/AryaH\/hinduism\/branches\/shAktaH\/yoginIhRdayam_dIpikA-sahitam\/".replace(basePath, "/");
  pageVars.pageParams = {};
  pageVars.pageSource = "AryaH\/hinduism\/branches\/shAktaH\/yoginIhRdayam_dIpikA-sahitam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH/webpack_dist/uiLib-bundle.js"></script>




    <link rel="stylesheet" href="/AgamaH/css/fonts.css">
<link rel="stylesheet" href="/AgamaH/css/@fortawesome/fontawesome-free/css/solid.min.css">

<link rel="stylesheet" href="/AgamaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/" />
<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे विश्वासटिप्पन्यः <br/> योगिनीहृदयम् दीपिकासहितम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select id="transliterationDropdown" size="1" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <a class="btn btn-secondary" onclick="module_uiLib.changeTextSize(2)">A+</a>  
          <a class="btn btn-secondary" onclick="module_uiLib.changeTextSize(-2)">A-</a>
          🗨:
          <select id="commentStyleDropdown" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandAll': 'true'})">↕️️</a></div>
          <div><a id="printButton" class="btn btn-secondary" onclick="module_uiLib.default.query.setParamsAndGo({'printLayout': 'on'})">🖨️️</a></div>
        </div>
        <div class="row col  d-flex justify-content-center">
          <div><a id="speakerButton" class="btn btn-secondary" onclick="module_uiLib.default.content.handleSpeakToggle()">🎧️</a></div>
          <button id="speakerPauseButton" class="btn btn-secondary">⏸</button>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
      <div id="audioOptionsDiv" class="row justify-content-center" hidden>
        <select id="voices" class="form-select bg-secondary text-light"></select>
        <div>
          <p class="lead">Vol</p>
          <input type="range" min="0" max="1" value="1" step="0.1" id="volume" />
          <span id="volume-label" class="ms-2">1</span>
        </div>
        <div class="mx-5">
          <p class="lead">Rate</p>
          <input type="range" min="0.1" max="10" value="1" id="rate" step="0.1" />
          <span id="rate-label" class="ms-2">1</span>
        </div>
        <div>
          <p class="lead">Pitch</p>
          <input type="range" min="0" max="2" value="1" step="0.1" id="pitch" />
          <span id="pitch-label" class="ms-2">1</span>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="योगिनीहृदयम् दीपिकासहितम्">योगिनीहृदयम् दीपिकासहितम्</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH/edit/content/AryaH/hinduism/branches/shAktaH/yoginIhRdayam_dIpikA-sahitam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <h2 id="१-चकर">१ चक्रः</h2>
<p>चक्रसङ्केतः प्रथमः</p>
<p>जगद्वन्द्यावेतौ गणपबटुकौ विश्वविनुतौ<br>
जगद्रक्षाशीलौ जपनिरतसामिप्यफलदौ ।<br>
रथाङ्गे सन्नद्धौ रविशशिकृशानूज्ज्वलदृशौ<br>
मयि स्यातां रक्षापरवशधियौ सद्गुणमयौ ॥ १।१ ॥<br>
तन्नित्यं ज्योतिषां ज्योतिर्जयत्येकमनुत्तरम् ।<br>
न यद् भासयते सूर्यो न शशाङ्को न पावकः ॥ १।२ ॥</p>
<p>विमर्शरूपिणी शक्तिरस्य विश्वगुरोः परा ।<br>
परिस्फुरति सैकापि नानानामार्थरूपिणी ॥ १।३ ॥</p>
<p>पश्यन्त्यादिक्रमादेतौ जातौ प्रश्नोत्तरात्मना ।<br>
तन्त्रावतारं तन्वाते सर्वत्रानुजिघृक्षया ॥ १।४ ॥</p>
<p>तद्वामकेश्वरे तन्त्रे सूचितार्थान् परापरान् ।<br>
व्यक्तीकर्तुं प्रयतते योगिनीहृदयेऽधुना ॥ १।५ ॥</p>
<p>मानुषीहृदयं मर्त्यो वेत्ति नैकोऽपि तत्त्वतः ।<br>
योगिनीहृदयं ज्ञातुं कः समर्थः शिवं विना ॥ १।६ ॥</p>
<p>अनन्योद्घाटितं दिव्यागमकोषगृहान्तरम् ।<br>
उद्घाट्यते मयेदानीं महार्थो गृह्यतां बुधैः ॥ १।७ ॥</p>
<p>तदनेकार्थसन्दर्भनानासङ्केतसङ्कुलम् ।<br>
विवृणोम्यमृतानन्दः शिवयोरेव शासनात् ॥ १।८ ॥</p>
<p>अन्यथाऽनादिसंसारे किं नेदं व्याकृतं पुरा ।<br>
तदा न सन्ति सन्तः किं किं वा नात्र प्रयोजनम् ॥ १।९ ॥</p>
<p>शिवादिगुरुपर्यन्तं पारम्पर्यक्रमागतम् ।<br>
एतज्ज्ञानं मया लब्धमक्रमाणामगोचरम् ॥ १।१० ॥</p>
<pre><code>  इह खलु भगवान् प्रकाशमूर्तिः परमशिवः स्वात्मानं विमर्शांशेन   
</code></pre>
<p>विभज्य पश्यन्त्यादिक्रमात् पृच्छति-</p>
<p>श्रीदेव्युवाच</p>
<p>इति । शिव एवाहं वैखरीपर्यन्तं व्यापृत्य विमर्शांशेन पृष्टवानिति यावत् ।<br>
उवाचेति लिडुत्तमपुरुषैकवचनम् । भूतत्वं च वक्तव्यस्य सदातनत्वात् ।<br>
अनद्यतनत्वमकालकलितत्वात् । परोक्षत्वमनिन्द्रियगोचरत्वात् । अनेन श्रीभैरव उवाच<br>
इत्येतदपि व्याख्यातम् । प्रकाशात्मकः परमशिवोऽहमेव विश्वानुग्रहपरः परा-<br>
पश्यन्ती-मध्यमा-वैखरीक्रमेण व्यापृत्य विमर्शांशेन प्रष्टा भूत्वा<br>
प्रकाशांशेन प्रतिवचनदाताऽपि सन् तन्त्रं समवतारयामीत्यर्थः । तदुक्तं<br>
श्रीमहास्वच्छन्दे-</p>
<p>गुरुशिष्यपदे स्थित्वा स्वयं देवः सदाशिवः ।<br>
प्रश्नोत्तरपरैर्वाक्यैस्तन्त्रं समवतारयत् ॥ १।(स्व। त। ८। ३१) इति ।</p>
<p>देवदेव महादेव परिपूर्णप्रथामय ।<br>
वामकेश्वरतन्त्रेऽस्मिन्नज्ञातार्थास्त्वनेकशः ॥ १।१ ॥</p>
<p>तांस्तानर्थानशेषेण वक्तुमर्हसि भैरव ।</p>
<pre><code>  विश्वस्य भरणाद् रमणाद् वमनात् सृष्टिस्थितिसंहारकारी भैरवः   
</code></pre>
<p>परमशिवः । देवदेव देवा द्योतनात्मानो रव्यादयस्तेषां देवः प्रकाशकः ।<br>
महादेवो महाप्रकाशात्मा । अयमर्थः  तव महाप्रकाशात्मकत्वात् त्वमेव<br>
विश्वं भासयसि, न त्वां कोऽपि भासयितुमलमिति । तत्र श्रुतिः </p>
<p>न तत्र सूर्यो भाति न चन्द्रतारकं नेमा विद्युतो भान्ति कुतोऽयमग्निः ।<br>
तमेव भान्तमनुभाति सर्वं तस्य भासा सर्वमिदं विभाति ॥ १।इति ।<br>
(क। उ। ५।१५)</p>
<p>परिपूर्णप्रथामय प्रथा ज्ञानम्, परिपूर्णप्रथा विश्वविषयिणी ज्ञप्तिः, तन्मय<br>
तद्रूप । तत्र सर्वज्ञत्वात् त्वमेव सर्वान् बोधयितुमर्हसि, न त्वां कोऽपि<br>
बोधयितुमलमिति । अतो वामकेश्वरतन्त्रे चतुश्शतीशास्त्रे, अज्ञातार्था अविदितार्थाः,<br>
अनेकशो बहवः सन्ति । तांस्तानर्थानशेषेण साकल्येन, वक्तुं व्यक्तीकर्तुम्, अर्हसि<br>
मम विमर्शपदवीं प्रापयितुमर्हसीत्यर्थः ॥ १।१ ॥</p>
<p>प्रकाशांशेन प्रतिवदति -</p>
<p>श्रीभैरव उवाच</p>
<p>शृणु देवि महागुह्यं योगिनीहृदयं परम् ॥ १।२ ॥<br>
त्वत्प्रीत्या कथयाम्यद्य गोपितव्यं विशेषतः ।</p>
<pre><code>  हे देवि ! विश्वसर्जनादि व्यवहारक्रीडापरे विमर्शविग्रहे । महागुह्यं लोके   
</code></pre>
<p>गोपनीयम् । यद्वस्तु यावत् तत्र न मनः प्रवर्तते तत् तावत्कालमतीन्द्रियगोचरं<br>
भवति, अस्य तु सर्वदा मनोवागिन्द्रियातीतत्वान्महागुह्यत्वम् । योगिनीहृदयं योगिन्याः <br>
स्वसंविदो हृदयमिवाविर्भावभूमित्वाद् हृदयम् । अत्र तु योगो नाम<br>
समस्तवस्तुसमवायसम्बन्धः, तेन भासत इति योगिनी । तदुक्तमभियुक्तैः -</p>
<p>देशकालपदार्थात्म यद्यद् वस्तु यथा तथा ।<br>
तत्तद्रूपेण या भाति तां श्रये सांविदीं कलाम् ॥ १।इति । (सौ। हृ। ४)</p>
<pre><code>  परम् उत्कृष्टम्, सर्वज्ञानोत्तरत्वात् । अत एव वक्ष्यति - एतज्ज्ञात्वा वरारोहे   
</code></pre>
<p>सद्यः खेचरतां व्रजेत् (१।५) इति । एतत् शृणु विमर्शपदवीं प्रापय ॥ १।२ ॥<br>
त्वत्प्रीत्या त्वदेकसामरस्यहेतोः कथयामि । अद्य पुरा न<br>
कस्यचिदाख्यातमतिरहस्यत्वात्, अतो हेतोर्विशेषतो गोपितव्यम् । आत्माहम्भावभावनया<br>
भावयितव्यमित्यर्थः ।<br>
अत्यन्तगोपनीयतामेव द्रढयितुमाह -</p>
<pre><code>	कर्णात् कर्णोपदेशेन सम्प्राप्तमवनीतलम् ॥ १।३ ॥  
</code></pre>
<p>कर्णात्, कर्मणि ल्यब्लोपे पञ्चमी, कर्णं प्राप्य पुनः कर्ण एवोपदेशक्रमेणैव<br>
पारम्पर्यक्रमेण सम्प्राप्तम् । आदिकर्मणि क्तः । अवनीतलशब्देन तत्रस्था मनुष्या<br>
लक्ष्यन्ते, यथा मञ्चाः क्रोशन्तीति । तेनायमर्थः सम्पद्यते - दिव्यसिद्धमानव -<br>
क्रमेणातिरहस्यत्वात् कर्णपरम्परामात्रगम्यमेवेदमिति । अत्र मानवग्रहणं<br>
दिव्यसिद्धयोरुपलक्षणार्थम् ॥ १।३ ॥<br>
अनर्हेभ्यो न देयमित्याह -</p>
<pre><code>  न देयं परशिष्येभ्यो नास्तिकेभ्यो न चेश्वरि ।  
  न शुश्रूषालसानां च नैवानर्थप्रदायिनाम् ॥ १।४ ॥  
          
  परशिष्या एव के योभ्यो न देयम् ? ये विद्यान्तरेषु   
</code></pre>
<p>पारम्पर्यक्रमेणाधिगता - शेषरहस्यपरमार्थाः प्राप्तपूर्णाभिषेकाश्च ते<br>
परशिष्याः । तेभ्यो न देयम् । लब्ध्वा कुलगुरुं सम्यङ् न गुर्वन्तरमाश्रयेत्<br>
(कुला० १३।१३०) इत्यादिवचनात् तैरपि न ग्राह्यम् । ये विद्यान्तरेषु<br>
पारम्पर्यकमेणानधिगताशेषरहस्य परमार्था अप्राप्तपूर्णाभिषेकाश्च तेभ्यो<br>
देयम्, तैरपि ग्राह्यम् ।</p>
<p>मधुलुब्धो यथा भृङ्गः पुष्पात् पुष्पान्तरं व्रजेत् ।<br>
ज्ञानलुब्धस्तथा शिष्यो गुरोर्गुर्वन्तरं व्रजेत् ॥ १।(कुला। १३।१३२)</p>
<pre><code>  इति वचनान्न ते परशिष्याः, पूर्णाभिषेककर्ता यो गुरुस्तस्यैव पादुका   
</code></pre>
<p>(कुला। १३।१२९) इति वचनाच्च । नास्तिकेभ्यः । नास्ति परलोक इति ये मन्वते ते नास्तिकाः<br>
श्रद्धाविहीनाः । धनधान्याद्यपेक्षया तेषां रुचिमुत्पाद्य न देयमित्यर्थः ।<br>
तदुक्तं भगवद्गीतासु </p>
<p>न बुद्धिभेदं जनयेदज्ञानां कर्मसङ्गिनाम् ।<br>
जोषयेत् सर्वकर्माणि विद्वान् युक्तः समाचरन् ॥ १।(३।२६) इति ।</p>
<pre><code>न शुश्रूषालसानां च । ये शुश्रूषालसास्तेभ्यो न देयम्,   
</code></pre>
<p>येऽनर्थप्रदायिनस्तेभ्योऽपि । शुश्रूषालसा अपि ये धनं वितरन्ति तेभ्यो देयम्, ये च<br>
शुश्रूषालसाश्च धनमपि न वितरन्ति तेभ्यो न देयमित्यर्थः । तदुक्तम् -</p>
<p>गुरुशुश्रूषया विद्या पुष्कलेन धनेन वा ।<br>
अथवा विद्यया विद्या चतुर्थो नैव विद्यते ॥ १।४ ॥</p>
<p>परीक्ष्याऽर्हाय देयमित्याह -</p>
<p>परीक्षिताय दातव्यं वत्सरार्धोषिताय च ।</p>
<pre><code>  परशिष्यत्वादिदोषपरीक्षणं वात्सरार्धेन सहवासेन कर्तुं शक्यते,   
</code></pre>
<p>गुरोर्विवेकित्वात् ।</p>
<p>उक्तार्थमेव द्रढयन् शिष्यप्रवृत्तये फलमाह -</p>
<pre><code>एतज्ज्ञात्वा वरारोहे सद्यः खेचरतां व्रजेत् ॥ १।५ ॥  

  अस्य तु महार्थत्वात् परीक्षितायैव देयम् । एतस्य परिज्ञानेनैव शिष्यः   
</code></pre>
<p>खेचरतां खे परमव्योम्नि चरतीति खेचरः शिवः । तदुक्तं चिद्गगनचन्द्रिकायाम् -</p>
<pre><code>दृक्क्रियात्मशशिभानुमध्यगं खे चरत्यनलदृष्टिधाम यत् ।  
यत्तदूर्ध्वशिखरं परं नभस्तत्र दर्शय शिवं त्वमम्बिके ।   
</code></pre>
<p>(श्लो। ३२) इति ।</p>
<pre><code>सद्यस्तत्त्वं व्रजेत्, जीवन्मुक्तो भवेदित्यर्थः । तदुक्तं वेदरहस्ये -   
</code></pre>
<p>तस्यैवात्मा पदवित्तं विदित्वा न कर्मणा लिप्यते पापकेन (इ। उ। २०) इति ॥ १।५ ॥</p>
<p>शास्त्रमारभते -</p>
<p>चक्रसङ्केतको मन्त्रपूजासङ्केतकौ तथा ।<br>
त्रिविधस्त्रिपुरादेव्याः सङ्केतः परमेश्वरि ॥ १।६ ॥</p>
<pre><code>  सङ्केतवत् सङ्केतकः । सङ्केतः समयः । यथा कृतसमयौ   
</code></pre>
<p>कामिनीकामुकौ यत्र क्वापि निवसतः, एवमस्मिन् शिवाविति । चक्रसङ्केतकः,<br>
मन्त्रसङ्केतकः, पूजासङ्केतकः - एवं त्रिविधः सङ्केतः । त्रिपुरादेव्या धाम -<br>
तत्त्व - पीठ - लिङ्ग - मातृकादिभ्यस्त्रिभ्योऽपि पूरा या विद्यते सा त्रिपुरा देवी<br>
प्रकाशविमर्शसामरस्यरूपिणी परा । अस्यास्त्रिविधः सङ्केतः । परमेश्वरि<br>
परममुत्कृष्टमिन्द्रादिभिरपि परिपाल्यमानमैश्वर्यमाज्ञा यस्याः । तदुक्तं<br>
वेदरहस्ये -</p>
<pre><code>भीषाऽस्माद् वातः पवते भीषोदेति सूर्यः ।  
भीषाऽस्मादग्निश्चेन्द्रश्च मृत्युर्धावति पञ्चमः ॥ १।  
</code></pre>
<p>(तै। उ। २।८) इति ॥ १।६ ॥<br>
एतज्ज्ञानविहीनस्य फलवैपरीत्यमाह -</p>
<p>यावदेतन्न जानाति सङ्केतत्रयमुत्तमम् ।<br>
न तावत् त्रिपुराचक्रे परमाज्ञाधरो भवेत् ॥ १।७ ॥</p>
<pre><code>यावत् एतद् वक्ष्यमाणं सङ्केतत्रयं यो न जानाति स तावत् त्रिपुरायाः   
</code></pre>
<p>परायाः स्वसंविदश्चक्रे मातृमानमेयलक्षणे तत्त्वसमूहे परमाज्ञाधरो न<br>
भवेत् । आज्ञा नाम निग्रहानुग्रहसामर्थ्यम् । तद्राज्ञामपि लोकेऽस्ति । तदुच्यते -<br>
परमेति । परमा सर्वलोकेष्वप्रतिहता आज्ञा परमेश्वरस्यैव । परमाज्ञाधरः<br>
परमेश्वरो भवेत् । य एतद् विजानाति स सद्यः खेचरतां व्रजेत्, यो नैतद् विजानाति स<br>
न तद्भावं व्रजेदित्यन्वयव्यतिरेक सिद्धमित्यर्थः ।<br>
अत्रैतत्प्रयोजनकीर्तनमधिकारिविषयसम्बन्धानामप्युपलक्षणम् । मुमुक्षुरधिकारी,<br>
स्वसंविद्देवता विषयः, मोक्षः प्रयोजनम्, प्रतिपाद्यप्रतिपादकभावः सम्बन्धः ॥<br>
१।७ ॥</p>
<p>तत्रादौ चक्रसङ्केतं वक्तुमुपक्रन्ते -</p>
<p>तच्छक्तिपञ्चकं सृष्ट्या लयेनाग्निचतुष्टयम् ।<br>
पञ्चशक्तिचतुर्वह्निसंयोगाच्चक्रसम्भवः ॥ १।८ ॥</p>
<pre><code>तच्चक्रं सृष्ट्या सृष्टिरूपेण शक्तिपञ्चकम्, स्वाभिमुखाग्रत्रिकोणं   
</code></pre>
<p>शक्तिरुच्यते, तादृशं शक्तिपञ्चकं । लयेनाग्निचतुष्टयं लयेन संहाररूपेण<br>
अग्निः, पराङ्मुखाग्रत्रिकोणमग्निरुच्यते, तच्चतुष्टयम् । एवं पञ्चशक्तीनां<br>
चतुर्वह्नीनां च संयोगात्, सम्यग् योगः संयोगः, शक्त्या शक्तिं विनिर्भिद्य (१।२९)<br>
इत्यादिचतुश्शतीशास्त्रोक्तरीत्या ग्रन्थिभेदक्रमेण समत्रिकोणशक्त्यग्रं समरेखं<br>
यथा भवति तथा लेखनं संयोगः, तस्मात् । चक्रस्य सम्भवो भवति ॥ १।८ ॥</p>
<p>सामान्यतश्चक्रसमुदायमुत्पाद्य इदानीमवयवशश्चक्रसम्भवं प्रतिजानीते -</p>
<p>एतच्चक्रावतारं तु कथयामि तवानघे ।</p>
<pre><code>  एतस्य श्रीमहात्रिपुरसुन्दर्याश्चक्रस्य पूजाचक्रस्यावतारम्, अवतारो नाम   
</code></pre>
<p>लोके सौधाद्युन्नतप्रदेशान्निम्नप्रदेशप्राप्तिः, अत्र तु विश्वोत्तरात् प्रकाशात्मनः<br>
परमशिवात् तत्त्वक्रमेण प्रसरः, तादृशं चक्रावतारम् । अनघे<br>
परशिष्यत्वादिदोषरहिते । तव प्रकाशात्मनो ममांशभूताया विमर्शशक्तेः ।<br>
कथयामि हृदयङ्गमतां नयामीत्यर्थः ।</p>
<p>ननु कथमक्रियात् परमशिवात् तत्त्वमयं चक्रं सम्भवतीत्यत आह -</p>
<p>यदा सा परमा शक्तिः स्वेच्छया विश्वरूपिणी ॥ १।९ ॥<br>
स्फुरत्तामात्मनः पश्येत् तदा चक्रस्य सम्भवः ।</p>
<pre><code>यदा यस्मिन् काले प्राणिनामदृष्टवशात् स्वान्तःसंहृतविश्व-सिसृक्षया सैव   
</code></pre>
<p>परा शक्तिर्विमर्शरूपिणी स्वेच्छया विश्वरूपिणी विश्वं सृजति, शिवस्तटस्थ उदासीन<br>
इत्यर्थः । अत्र श्रुतिः -</p>
<p>न तस्य कार्यं करणं च विद्यते न तत्समश्चाभ्यधिकश्च दृश्यते ।<br>
पराऽस्य शक्तिर्विविधैव श्रूयते स्वाभाविकी ज्ञानबलक्रिया च ॥ १।इति ।<br>
(श्वे। उ। ६।८)</p>
<pre><code>आज्ञावतारेऽप्युक्तम् - स्वेच्छयैव जगत्सर्वं निगिरत्युद्गिरत्यपि इति ।   
</code></pre>
<p>विश्वसर्जनमेव पराशक्तेः स्फुरत्ता, तस्याः सृष्टिरूपत्वात् । तदा<br>
षट्त्रिंशत्तत्त्वात्मकविश्वसृष्टिकाले चक्रस्य विश्वमयस्य परदेवताचक्रस्य सम्भवः ।</p>
<p>एतदेवाह -</p>
<p>शून्याकाराद् विसर्गान्ताद् बिन्दोः प्रस्पन्दसंविदः ॥ १।१० ॥</p>
<pre><code>  शून्यश्चासावकारश्चेति शून्याकारः । शून्यत्वं पुनरत्र   
</code></pre>
<p>निरस्तनिखिलप्रपञ्चत्वात् । अत एव परमशिवः । तदुक्तं सङ्केतपद्धत्याम् - <br>
अकारः सर्व वर्णाग्र्यः प्रकाशः परमः शिवः इति । अत्र श्रुतिः - अ इति ब्रह्म (ऐ।<br>
आ। २।३।८) इति । विसर्गान्ताद् विसर्गोऽन्ते यस्य, तस्माद् विसर्गान्तात् । बिन्दोः<br>
प्रस्पन्दसंविदः । बिन्दुरग्नीषोमात्मकः कामाख्यो रविः शिवशक्तिसामरस्यात्मा<br>
जातः । तदुक्तं चिद्गगनचन्द्रिकायाम् -</p>
<p>भोग्यभोक्तृमयभाविमर्शगा (गाम्) देवि मां चिदुदधेर्दृढां दशाम् ।<br>
अर्पयन्ननलसोममिश्रणस्तद्विवक्ष इह भानुजृम्भणः ॥ १।(श्लो। २१२) इति ।</p>
<pre><code>शिवशक्तिसामरस्यरूपकामाख्यस्य बिन्दोः संस्कारः प्रस्पन्दो   
</code></pre>
<p>दहनेन्दुरूपसितशोणबिन्दुद्वयात्मकः । अकारहकारसामरस्यबिन्दोः प्रस्पन्दात्<br>
सितशोणबिन्दुयुगलात् संविच्चिन्मयी दहनेन्दुरूपा चित्कला जायत इत्यर्थः ॥ १।१० ॥</p>
<p>प्रकाशपरमार्थत्वात् स्फुरत्तालहरीयुतात् ।<br>
प्रसृतं विश्वलहरीस्थानं मातृत्रयात्मकम् ॥ १।११ ॥<br>
बैन्दवं चक्रम्</p>
<pre><code>  प्रकाशविमर्शवह्निसम्पर्काद् घृतस्येव धारा विमर्शशक्तेः स्रावो जायते,   
</code></pre>
<p>अत एव प्रकाशस्य परमार्थत्वम् । स्फुरत्तालहरीयुतात् स्फुरत्ताया विमर्शशक्तेर्लहरी<br>
बिन्दुद्वयान्तरालनिःसृता हार्धकलारूपा, तथा युक्तादेवम्भूतात् कामकलाक्षरात् ।<br>
प्रसृतं विश्वलहरीस्थानं मातृत्रयात्मकं बैन्दवं चक्रम् । विश्वलहरीस्थानम्,<br>
विश्वलहर्यो वीचयः षट्त्रिंशत्तत्त्वरूपास्तासां स्थानम्, उत्पत्तिहेतुत्वात् ।<br>
मातृत्रयात्मकं पश्यन्ती - मध्यमा - वैखरीरूपम् । एवं<br>
तत्समष्टिरूपपरमात्मात्मक-सदाशिवाख्यतुरीयबिन्दोरुत्पन्नत्वाद् बैन्दवं चक्रं<br>
मध्यत्रिकोणं प्रसृतम् । एतदत्रैव वक्ष्यति - आत्मनः स्फुरणं पश्येत् (१।३६) इत्यादि,<br>
वैखरी विश्वविग्रहा (१।४०) इत्यन्तेन, चक्रं कामकलारूपं प्रसारपरमार्थतः (१।२४)<br>
इति च । एतत् कामकलाविलासेऽप्यस्मद्गुरुभिः प्रपञ्चितम् -</p>
<p>स्फुटशिवशक्तिसमागमबीजाङ्कुररूपिणी परा शक्तिः ।<br>
अणुतररूपानुत्तरविमर्शलिपिलक्ष्यविग्रहा भाति ॥<br>
परशिवरविकरनिकरे प्रतिफलति विमर्शदर्पणे विशदे ।<br>
प्रतिरुचिरुचिरे कुड्ये चित्तमये नविशते महाबिन्दुः ॥<br>
चित्तमयोऽहङ्कारः सुव्यक्ताहार्णसमरसाकारः ।<br>
शिवशक्तिमिथुनपिण्डः कवलीकृतभुवनमण्डलो जयति ॥<br>
सितशोणबिन्दुयुगलं विविक्तशिवशक्तिसङ्कुचत्प्रसरम् ।<br>
वागर्थसृष्टिहेतुः परस्परानुप्रविष्टविस्पष्टम् ॥<br>
बिन्दुरहङ्कारात्मा रविरेतन्मिथुनसमरसाकारः ।<br>
कामः कमनीयतया कला च दहनेन्दुविग्रहौ बिन्दू ॥<br>
इति कामकला विद्या देवी चक्रक्रमात्मिका सेयम् ।<br>
विदिता येन स मुक्तो भवति महात्रिपुरसुन्दरीरूपः ॥ १।(का। वि। श्लो। ३-८)</p>
<p>इत्यादि ॥ १।११ ॥</p>
<p>एतस्य त्रिरूपत्वं पुनर्भवेत्</p>
<pre><code>एतस्य त्रिकोणात्मनश्चक्रस्य पुनस्त्रिरूपत्वं भवेत् । पुनः शब्देन   
</code></pre>
<p>पूर्वोक्तस्यैव गुणान्तरकथनं गम्यते । इदमेव त्रिकोणात्मकं भूयोऽपि शक्तितत्वं<br>
सृष्ट्या वह्नित्वं च संहारात्मना प्रतिपद्य तत् त्रिधाऽभूदित्यर्थः । एवं कृते<br>
सवासनं नवयोनिचक्रं निष्पद्यत इत्याह -</p>
<p>धर्माधर्मौ तथात्मनौ मातृमेयौ तथा प्रमा ॥ १।१२ ॥<br>
नवयोन्यात्मकमिदं चिदानन्दघनं महत् ।</p>
<pre><code>  धर्माधर्मौ पुण्यापापे । आत्मानः आत्मा, अन्तरात्मा, परमात्मा,   
</code></pre>
<p>ज्ञानात्मा चेति चत्वारः । मातृमेयौ माता जीवः, मेयो ग्राह्यवर्गः । प्रमा<br>
ज्ञप्तिः ॥ १।१२ ॥</p>
<pre><code>एवमेतन्नवमयं नवयोन्यात्मकं चक्रं चिदानन्दघनम् । चित् चैतन्यकला,   
</code></pre>
<p>आनन्दो विश्वाहन्तापरिणामः, ताभ्यां घनं बहिरन्तर्निबिडम् । यथा लवणं<br>
घनम् । महद् देशकालाकारैरनाकलितम्, चिन्मयत्वात् ।</p>
<p>प्रथमं त्रिकोणस्य पश्यन्त्यादित्रितयहेतुत्वात् तन्मयतां प्रतिपाद्य इदानीं<br>
बाह्यचक्रस्य वैखरीमयतां तदुत्थितां तत्त्वस्वरूपतां च कथयति चक्रमित्यादिना<br>
वामारूपभ्रमित्रयमित्यन्तेन (श्लो। १३-१९) -</p>
<p>चक्रं नवात्मकमिदं नवधा भिन्नमन्त्रकम् ॥ १।१३ ॥</p>
<pre><code>  इदं चक्रं त्रिकोणत्रयरूपेण नवात्मकं त्रैलोक्यमोहनादि-नवचक्रात्मना   
</code></pre>
<p>परिणतं नवधा भिन्नमन्त्रकं वक्ष्यमाणकर-<br>
शुद्ध्यादिनवचक्रेश्वरीमन्त्रनवकभेदवत् ॥ १।१३ ॥</p>
<p>बैन्दवासनसंरूढसंवर्तानलचित्कलम् ।<br>
अम्बिकारूपमेवेदमष्टारस्थं स्वरावृतम् ॥ १।१४ ॥</p>
<pre><code>  बैन्दवासनं महाबिन्द्वात्मकसदाशिवासनम् । अत्रैव वक्ष्यति -   
</code></pre>
<p>सदाशिवासनं देवि महाबिन्दुमयं परम् (२।५६) इति । शिवशक्त्योः सदाशिवतत्त्वोपरि<br>
स्थितत्वाद् बैन्दवासनसंरूढत्वम् । संवर्तानलो लयानलः, यत्र<br>
क्षित्यादिशिवपर्यन्तं लीयते तदनलरूपं सकलवर्णाद्यभूतमनुत्तरं<br>
प्रकाशात्मकं संवर्तानलः । चिदेव कला चित्कला विमर्शात्मिका सर्व<br>
वर्णान्त्यभूतहार्धकलारूपा । तदुक्तं सङ्केतपद्धत्याम् -</p>
<p>अकारः सर्ववर्णाग्र्यः प्रकाशः परमः शिवः ।<br>
हकारोऽन्त्यः कलारूपो विमर्शाख्यः प्रकीर्तितः ॥ १।इति ।</p>
<pre><code>  बैन्दवासनसंरूढे संवर्तानलचित्कले यस्मिन् तत्, तथैवं त्रिकोणं   
</code></pre>
<p>शिवशक्तिसामरस्यरूपमहाबिन्दुमयमध्यचक्रोत्पन्नत्वाद्-अम्बिकारूपम् । अष्टारस्थं<br>
त्रिकोणस्पन्दत्रयसमुत्पन्नत्वादष्टकोणस्य तत इदं त्रिकोणमष्टारस्थम् । स्वरावृतम्<br>
अकारादिबिन्द्वन्तपञ्चदशस्वरैस्-त्रिधा विभक्तैराकलितरेखात्रयम्,<br>
अःस्वराक्रान्तमध्यम् । तदुक्तमभियुक्तैः - विभाव्य च महात्र्यस्रं समरेखं<br>
स्वरोदरम् (सु। ४१) इति । अयमर्थः - इदमेव त्रिकोणचक्रं नवचक्रात्मना परिणतं<br>
त्रिपुरादिनवचक्रेश्वरी करशुद्ध्यादितत्तन्मन्त्रनवककलितम्-अष्टकोणमध्यगतं<br>
षोडशस्वरावृतम् अम्बिकाशान्तासामरस्यरूप-<br>
महाबिन्दुमयसदाशिवासनारूढप्रकाशविमर्शात्मककामेश्वरकामेश्वर्यधिष्ठितमि<br>
ति ॥ १।१४ ॥ १।</p>
<pre><code>उपरितनचक्रं सवासनमुत्पादयति -  
</code></pre>
<p>नवत्रिकोणस्फुरितप्रभारूपदशारकम् ।<br>
शक्त्यादिनवपर्यन्तदशार्णस्फूर्तिकारकम् ॥ १।१५ ॥<br>
भूततन्मात्रदशकप्रकाशालम्बनत्वतः ।</p>
<pre><code>नव च त्रिकोणं च नवत्रिकोणानि । त्रिकोणशब्देन त्रिकोणमध्यगतं बैन्दवं   
</code></pre>
<p>लक्ष्यते । नवत्रिकोणानां बैन्दवस्य च परितः स्फुरिताः प्रतीयमानाः प्रभा दश,<br>
तद्रूपं दशारं यत्र । यद् यथा परिणमते तत् तथाविधम् । शक्तिः रेफः ।<br>
तदुक्तमुद्धारोर्ध्वतन्त्रे रमाशक्तिबीजोद्धारे - चन्द्रः शक्तिर्महाशक्तिर्ब्रह्माणी<br>
कालिकादिकम् इति । शक्ते रेफस्यादिर्यकारः, शक्त्यादियकारमारभ्य नवानां<br>
वर्णानां पर्यन्तगः क्षकारः, तेषां दशानां स्फूर्तिकारकम् ।<br>
स्फूर्तिर्विमर्शः । यकारादिक्षकारान्तदशवर्णविमर्शकमित्यर्थः ॥ १।१५ ॥</p>
<pre><code>भूतानि पृथिव्यप्तेजोवाय्वाकाशाः, तन्मात्राः पञ्च   
</code></pre>
<p>गन्धरसरूपस्पर्शशब्दाः, तेषां दशानां प्रकाशा दश, तेषामालम्बनत्वात् ।<br>
शिवात्मकत्वात् पृथिव्याद्यर्थानाम्, शक्त्यात्मकत्वाद् यकारादिवर्णानाम् ।<br>
तदुभयप्रकाशविमर्शमयदशकोणावृतमिदं चक्रमित्यर्थः ।<br>
पृथिव्यादिक्षकारान्तवर्णदशकमयताकथनेन प्रथमदशारादिचक्रत्रयस्य<br>
स्थितिरूपता द्योत्यते ।</p>
<p>द्वितीयदशारमाह -</p>
<p>द्विदशारस्फुरद्रूपं क्रोधीशादिदशार्णकम् ॥ १।१६ ॥</p>
<pre><code>द्वितीयदशारं द्विदशारम् । रूप्यन्त इति रूपा इन्द्रियार्था दश, शब्दादयो   
</code></pre>
<p>वचनादयश्च, द्वितीयदशारतया स्फुरन्तो रूपा यस्य तत् तथाविधम् । क्रिधीशः<br>
ककारः । ककारादिदशवर्णवत् । कोऽर्थः ? बैन्दवत्रिकोणाष्टकाणचक्रेषु<br>
मध्यस्थितप्रकाशविमर्शमय-दीपद्वयदीपितेषु<br>
तद्दशकप्रभाच्छायादशकद्वयमययकारिदि-<br>
पृथिव्यादिककरादिशब्दादिदशकद्वयात्मकं दशार (चक्रद्वयं जातमित्यर्थः ।<br>
तदुक्तं कामकलाविलासे -</p>
<p>नवकोणमध्यमञ्चास्मिंश्चिद्दीपदीपिते दशके ।<br>
तच्छायाद्वितयमिदम्) चक्रद्वयात्मना दृष्टम् ॥ १।(श्लो। २९ - ३०) इति ।</p>
<pre><code>  ननु-भूततन्मात्रदशकप्रकाशालम्बनत्वतः (१।१६) इत्यत्रैव   
</code></pre>
<p>शब्दादीनामुक्तत्वात् पुनः द्विदशारस्फुरद्रूपम् (१।१६) इत्यत्रापि रूपशब्देनापि<br>
कथं गृह्यन्ते ? मैवम्, तन्मात्रपदेन भूतसूक्ष्माणामनिन्द्रियगोचराणां<br>
ग्रहणम्, रूपशब्देन तु भूतगुणाः शब्दादयः श्रोत्रादिग्राह्या गृह्यन्ते, अतो न<br>
विरोधः ॥ १।१६ ॥</p>
<p>चतुर्दशारमाह -</p>
<p>चतुश्चक्रप्रभारूपसंयुक्तपरिणामतः ।<br>
चतुर्दशाररूपेण संवित्तिकरणात्मना ॥ १।१७ ॥<br>
खेचर्यादिजयान्तार्णपरमार्थप्रथामयम् ।</p>
<pre><code>चत्वारि चक्राणि बैन्दवत्रिकोणाष्टकोणप्रथमदशाररूपाणि, तेषां   
</code></pre>
<p>प्रभाश्चतस्रः । विप्रकृष्टत्वात् प्रभामात्रमेव गम्यते । यथा बहवो वृक्षा<br>
वनमिति नावयवभेदः, तथा । तच्चक्रप्रभाचतुष्टयसंयुक्तस्य द्वितीयदशारस्य<br>
सन्निकृष्टत्वादवयवप्रतीतिस्तत्प्रभाचतुष्टयसमवेत-<br>
द्वितीयदशारावयवदशकपरिणामत्वात् । चतुर्दशाररूपेण संवित्तिङ्करणात्मना ।<br>
संवित्तिः ज्ञानम् । संवित्तिशब्देन क्रियापि लक्ष्यते । करणानि इन्द्रियदशकं<br>
श्रोत्रादिकं वागादिकं च, मनोबुद्ध्यहङ्कारचित्तानि चतुर्दश, तदात्मना ॥ १।१७ ॥</p>
<pre><code>खेचरी टकारः, जया भकारः, टकारादिभकारान्ताश्चतुर्दश वर्णाः,   
</code></pre>
<p>तेषां परमार्थप्रथा कारणभूता प्रथा विमर्शस्तन्मयम् । कोऽर्थः ?<br>
मध्यचक्रमेव त्रिकोणाष्टकोणद्विदशकोणक्रमेण<br>
श्रोत्रादिज्ञानेन्द्रियवागादिकर्मेन्द्रियमनोबुद्ध्यहङ्कारचित्तात्मककरण-चतुर्दशक् -<br>
टकारादिभकारान्तवर्णचतुर्दशकप्रकाशविमर्शमय-चतुर्दशाररूपेण<br>
परिणतमित्यर्थः ।</p>
<pre><code>त्रिकोणचक्रस्य - अम्बिकारूपमेवेदमष्टारस्थं स्वरावृतम् (१।१४)   
</code></pre>
<p>इत्यत्राम्बिकारूपतामुक्त्वेदानीमष्टारादिचतुर्दशारपर्यन्तस्य श्रीचक्रस्य<br>
रौद्रीरूपतामाह -</p>
<p>एवं शक्त्यनलाकारस्फुरद्रौद्रीप्रभामयम् ॥ १।१८ ॥</p>
<pre><code>  एवमुक्तप्रकारेण शक्त्यनलाकारेण पञ्चशक्तिचतुर्वह्निरूपेण स्फुरच्चक्रं   
</code></pre>
<p>द्विचत्वारिंशद्योन्यात्मकं रौद्रीप्रभामयं रौद्रीशक्तिविस्फारविजृम्भितमित्यर्थः ॥<br>
१।१८ ॥</p>
<p>शिष्टं चक्रमाह -</p>
<p>ज्येष्ठारूपचतुष्कोणं वामारूपभ्रमित्रयम् ।</p>
<pre><code>ज्येष्ठाशक्तिरूपाणि चतुष्कोणानि चतुरस्राणि त्रीणि यस्य   
</code></pre>
<p>तज्ज्येष्ठारूपचतुष्कोणम् । वामाशक्तिरूपं भ्रमित्रयं वृत्तत्रयं यस्य तत् ।<br>
भ्रमित्रयशब्देन तदन्तरालस्थितपद्मद्वयमपि लक्ष्यते । अत्र वक्ष्यति - पद्मद्वयेन<br>
चान्यः स्याद् भूगृहत्रितयेन च (१।७४) इति । अत्र वामारूपभ्रमित्रयं<br>
ज्येष्ठारूपचतुष्कोणमिति पाठे<br>
युक्तेऽप्यम्बिकादिशक्तिपाठक्रमाज्ज्येष्ठारूपचतुष्कोणं वामारूपभ्रमित्रयमित्युक्तं<br>
देवेन ।</p>
<p>पुनरस्यैव चक्रस्य वासनान्तरमाह् -</p>
<p>चिदंशान्तस्त्रिकोणं च शान्त्यतीताष्टकोणकम् ॥ १।१९ ॥<br>
शान्त्यंशद्विदशारं च तथैव भुवनारकम् ।<br>
विद्याकलाप्रभारूपदलाष्टकसमावृतम् ॥ १।२० ॥<br>
प्रतिष्ठावपुषा स्पष्टस्फुरद्द्व्यष्टदलाम्बुजम् ।<br>
निवृत्त्याकारविलसच्चतुष्कोणविराजितम् ॥ १।२१ ॥</p>
<pre><code>  चिदंशः चित्कला, तन्मयमन्तस्त्रिकोणम् । शान्त्यतीता - शान्ति - विद्या -   
</code></pre>
<p>प्रतिष्ठा निवृत्तयो गगनादिपञ्चभूतकलाः । तन्मयमेतच्चक्रमित्यर्थः ।<br>
अवयवार्थस्तु स्पष्ट एव ॥ १।१९-२१ ॥</p>
<pre><code>अस्यैव चक्रस्य संहारक्रमेण वासनान्तरमाह त्रैलोक्यमोहनाद्ये तु इत्यादि   
</code></pre>
<p>क्रिया शेषम् इत्यन्तेन (श्लो। २२-२४)</p>
<p>त्रैलोक्यमोहनाद्ये तु नवचक्रे सुरेश्वरि ।<br>
नादो बिन्दुः कला ज्येष्ठा रौद्री वामा तथा पुनः ॥ १।२२ ॥<br>
विषघ्नी दूतरी चैव सर्वानन्दा क्रमात् स्थिताः ।</p>
<pre><code>अत्र तुशब्दः पूर्वोक्तकामकलारूपत्वप्रतिपादनप्रसङ्गपरि-समाप्तौ ।   
</code></pre>
<p>त्रैलोक्यमोहनाद्ये तु इत्यत्र आद्यशब्देन सर्वाशापरिपूरकादि-चक्राण्युच्यन्ते । तेषां<br>
नामान्युत्तरत्र वक्ष्यति । त्रैलोक्यमोहनाद्ये नवचक्रे, जातावेकवचनम्,<br>
त्रैलोक्यमोहनाद्येषु नवचक्रेष्वित्यर्थः । नादादिसर्वानन्दान्ता नव<br>
शक्तयस्त्रैलोक्यमोहनादिबैन्दवान्तनवचक्रेषु क्रमेणाधिवसन्तीत्यर्थः । पदार्थः<br>
स्पष्ट एव ॥ १।२२ - २३ ॥</p>
<pre><code>पूर्वम् अम्बिकारूपमेवेदम् (१।१४) इत्यादिना प्रकाशांशा-नामम्बिकादीनां   
</code></pre>
<p>चतुर्णां त्रिकोणादिचतुरस्रान्तवासनामयता-मुक्त्वेदानीं विमर्शांशानां<br>
शान्तादीनां चतुर्णां चतुरस्रादिबैन्दवान्तचक्रमयतावासनामाह -</p>
<p>निरंशौ नादबिन्दू च कला चेच्छास्वरूपकम् ॥ १।२३ ॥<br>
ज्येष्ठा ज्ञानं क्रिया शेषम्</p>
<pre><code>  निरंशा शान्ता शक्तिः, शान्ताया निरंशत्वं चिद्रूपत्वात् । तेन निरंशौ   
</code></pre>
<p>नादबिन्दू द्वावपि शान्ताशक्तिमयौ । नादबिन्दुरूपं चतुरस्रषोडशदलात्मकम्<br>
चक्रद्वयं शान्ताशक्तिमयमित्यर्थः ।<br>
कला चेच्छास्वरूपकम् इच्छायाः स्वरूपं कलारूपम्,<br>
अष्टदलपद्ममिच्छाशक्तिमयमित्यर्थः । ज्येष्ठा ज्ञानं ज्ञानशक्तिरेव<br>
ज्येष्ठारूपम्, चतुर्दशारं ज्ञानशक्तिमयमित्यर्थः । क्रिया शेषं<br>
रौद्री-वामा-विषघ्नी-दूतरी-सर्वानन्दाख्यशक्तिपञ्चकरूपं<br>
द्विदशाराष्टकोणत्रिकोणबैन्दवाख्यचक्रपञ्चकं<br>
क्रियाशक्तिमयमित्यर्थः ॥ २३ ॥<br>
पूर्वं चक्रस्य शून्याकारात् (१।१०) इत्यारभ्य कामकलारूपतां<br>
प्रतिपाद्येदानीमुपसंहरति-</p>
<pre><code>  इत्येवं त्रितयात्मकम् ।  
</code></pre>
<p>चक्रं कामकलारूपं प्रसारपरमार्थतः ॥ २४ ॥</p>
<pre><code>  एवम् उक्तप्रकारेण त्रितयात्मकं वामादिमातृशक्तित्रयमयं चक्रं   
</code></pre>
<p>बिन्दुत्रितयमयं कामकलाक्षररूपम् । प्रसारपरमार्थतः । यद् यस्मात् प्रसृतं तत्<br>
तस्य परमार्थस्तद्रूपं च तत् । यदा मृद् घटस्य मृद्रूपश्च घटः, तन्तवः<br>
पटस्य तन्तुरूपश्च पटः । एवं कामकलाक्षरात् पसृतस्य श्रीचक्रस्य<br>
कामकलाक्षरं परमार्थः, तद्रूपं बैन्दवं चक्रमित्यर्थः ॥ २४ ॥</p>
<pre><code>  पुनरस्यैव चक्रस्य प्रकारान्तरेण वासनान्तरमाह अकुले विषुसञ्ज्ञे च   
</code></pre>
<p>इत्यादिना परानन्दविघूर्णितम् इत्यन्तेन (श्लो० २५-३५)-</p>
<p>अकुले विषुसञ्ज्ञे च शाक्ते वह्नौ तथा पुनः ।<br>
नाभावनाहते शुद्धे लम्बिकाग्रे भ्रुवोऽन्तरे ॥ २५ ॥</p>
<p>इन्दौ तदर्धे रोधिन्यां नादे नादान्त एव च ।<br>
शक्तौ पुनर्व्यापिकायां समनोन्मनिगोचरे ॥ २६ ॥<br>
महाबिन्दौ</p>
<pre><code>  अकुले, कुलादन्यदकुलम्, सुषुम्नामूलसंस्थितारुणसहस्रदलकमलमकुलं   
</code></pre>
<p>नाम । तदुपर्यष्टदलपद्मोर्ध्वस्थितं षड्दलं कुलपद्मम् । तदुक्तं<br>
स्वछन्दसङ्ग्रहे-</p>
<p>अधश्चोर्ध्वं सुषुम्नायाः सहस्रदलसंयुतम् ।<br>
रक्तं श्वेतं च साहस्रदलस्थं शक्तिभिर्युतम् ॥</p>
<p>ऊर्ध्वाधोमुखमीशानि कर्णिकाकेसरान्वितम् ।<br>
शक्तिरूपं महादेवि कुलाकुलमयं शुभम् ॥</p>
<p>पङ्कजद्वयमीशानि स्थितं शाश्वतमव्ययम् ।<br>
तयोर्मध्ये सुषुम्नान्तस्त्रिंशदाधारपङ्कजम् ॥</p>
<p>शक्तिरूपं शिवाकारं शर्वाण्याः सन्निजालयम् ।<br>
तेषां रूपं क्रियां चैव क्रमाद् वक्ष्येऽधुना शृणु ॥</p>
<p>गुदमेढ्रान्तरं देवि पञ्चाङ्गुलसमुच्छ्रितम् ।<br>
कन्दमेकाङ्गुलं मध्ये द्वयाङ्गुलविसारणम् ॥</p>
<p>तस्य मध्ये महायोनिस्त्रिकोणाकाररूपिणी ।<br>
सुषुम्ना योनिमध्यस्था तस्या मूले महेश्वरि ॥</p>
<p>अधःपद्मं सहस्रारं कर्णिकाकेसरान्वितम् ।<br>
तैजसं रत्नसन्दीप्तं तद्दलस्थितशक्तिभिः ॥</p>
<p>प्रतिकिञ्जल्कसंस्थाभिः शक्तिभिः संवृतं प्रिये ।<br>
कर्णिकामध्यतो देवि कुलदेवी च संस्थिता ॥</p>
<p>तत्पद्मोर्ध्वं सुषुम्नाया मध्ये त्वेकाङ्गुलोपरि ।<br>
पद्ममष्टदलैर्युक्तमष्टग्रन्थिसमन्वितम् ॥</p>
<p>रक्तं सुकर्णिकोपेतं रक्तकिञ्जल्कशोभितम् ।<br>
ग्रन्थ्यग्रस्थत्रिशृङ्गं च ब्रह्माण्याद्यष्टभैरवैः ॥</p>
<p>अष्टपत्रस्थितग्रन्थिस्थितवामादिशक्तिभिः ।<br>
तदन्यशक्तिभिश्चैव शृङ्गस्थाभिः समावृतम् ॥</p>
<p>तन्मध्ये कौलशक्त्या तु सेवितं च स्मरेत् ततः ।<br>
एकाङ्गुलप्रमाणोर्ध्वं षड्दलं कुलपङ्कजम् ॥ इति ।</p>
<pre><code>  ननु कुलादन्यदकुलमिति चेदर्थस्तर्हि तदन्तरालस्थिताष्टदलपद्मस्याप्यकुलत्वं   
</code></pre>
<p>किं न स्यादित्यत आह  विषुसञ्ज्ञे चेति । विषॢ व्याप्तौ (१०९५ जु०) । यत् सुषुम्नां<br>
तदन्तर्गतत्रिंशत्पङ्कजानि च व्याप्नोति, तत्सहस्रदलकमलं विषुवम्, तस्य<br>
सर्वाधारत्वात् । ततो नाष्टदलकमलमकुलमित्यर्थः ।<br>
शाक्ते वह्नाविति । अत्र वह्नौ शाक्त इति व्यत्ययेन पठितव्यम् ।<br>
वह्निर्मूलाधारः, वह्निबिम्बाधारत्वात् । तदुक्तं स्वच्छन्दसङ्ग्रहे-</p>
<p>आधारपङ्कजं पीतं चतुष्पत्रं सुकेसरम् ।<br>
अधोमुखं च तन्मध्ये कुण्डली परमेश्वरी ॥</p>
<p>स्वयम्भुमध्यगा चिन्त्या वरदादिभिरावृता ।<br>
पार्थिवं पङ्कजं ह्येतत् तस्योर्ध्वं पङ्कजं परम् ॥</p>
<p>तैजसं परमेशानि तन्मध्यस्थितशक्तयः ।<br>
निष्कलाः परमेशानि विद्युत्पुञ्जनिभाः स्मरेत् ॥</p>
<p>तदूर्ध्वे कर्णिकामध्ये वह्निबिम्बं तदूर्ध्वगम् ।<br>
पूर्णपीठं च तन्मध्ये शाकिनी संस्थिता शिवे ॥ इति ।</p>
<pre><code>  शाक्ते, शक्तिः हृल्लेखा, तदुर्ध्वस्थितत्वाच्छाक्तं स्वाधिष्ठानं   
</code></pre>
<p>षडस्रकमलम् ।<br>
तदुक्तं स्वच्छन्दसङ्ग्रहे-</p>
<p>आधारपङ्कजस्योर्ध्वे सार्द्धद्व्यङ्गुलकोपरि ।<br>
तैजसं साष्टपत्रं च पीतकर्णिकया युतम् ॥</p>
<p>हृल्लेखाकर्णिकामध्ये स्थितानङ्गादिसेविते ।<br>
एतस्माद् द्व्व्यङ्गुलादूर्ध्वे स्वाधिष्ठानं षडस्रकम् ॥</p>
<p>आप्यं च बन्दिनीशक्तिपूर्वाभिः शक्तिभिर्वृताम् ।<br>
काकिनीमभिसञ्चिन्त्य - - - - - - - - - - - - - - - - - - - - - - ॥ इति ।</p>
<p>नाभौ दशदलकमले मणिपूरके । तदुक्तं तत्रैव-</p>
<pre><code>  नाभिस्त्र्यर्धाङ्गुलोपरि ।  
</code></pre>
<p>तत्पद्मं मणिपूरं च दशपत्रं सुशोभनम् ॥<br>
लाकिनीमध्यगं तच्च डामर्यादिभिरावृतम् । इति ।</p>
<p>अनाहते हृदयस्थाने द्वादशदलकमले । तदुक्तं तत्रैव </p>
<p>चतुर्दशाङ्गुलादुर्ध्वे मणिपूराख्यपङ्कजात् ।<br>
पङ्कजं राकिनीमध्यं द्वादशारमनाहतम् ॥<br>
तत्रस्थकालरात्र्यादिशक्तिभिश्च समावृतम् ।<br>
तत्रस्थसूर्यबिम्बं तु नादोड्यानाख्यपीठकम् ॥ इति ।</p>
<p>शुद्धे कण्ठस्थितषोडशदलकमले । तदुक्तं तत्रैव </p>
<p>तस्मादेकाङ्गुलादूर्ध्वे विशुद्धं षोडशारकम् ।<br>
मध्यगा डाकिनो बाह्यपुत्रेषु परमेश्वरि ॥</p>
<p>अमृताद्यक्षरान्तस्थाश्चन्द्रबिम्बं तदूर्ध्वतः । इति ।</p>
<p>लम्बिकाग्रे अष्टदलकमले । तदुक्तं तत्रैव </p>
<p>कण्ठोर्ध्वे परमेशानि लम्बिका चतुरङ्गुले ।<br>
तस्यामष्टदलं पद्मं वशिन्यादिभिरावृतम् ॥ इति ।</p>
<p>भ्रुवोऽन्तरे आज्ञायां द्विदलकमले । तदुक्तं तत्रैव </p>
<p>आज्ञाधारं द्विपत्राब्जं हक्षद्विदलसंयुतम् ।<br>
हंसवतीक्षमापार्श्वं तयोर्मध्ये तु हाकिनी ॥ इति ।</p>
<pre><code>  भ्रुव इत्येकवचनं भ्रूद्वयोपलक्षणम् ।  
</code></pre>
<p>भ्रुवोरन्तर इत्यर्थः । इन्दौ बिन्दौ । बिन्दुतदर्धरोधिनीनाद-<br>
नादान्तशक्तिव्यापिकासमनोन्मनीनामुपर्युपरि रूपाण्युच्चारणकालं च वक्ष्यति ।<br>
महाबिन्दौ परमादाख्ये देशकालरूपवर्जिते । बिन्द्वाद्युन्मन्यन्ता भागाः<br>
सूक्ष्माः सूक्ष्मतराः स्वदेहचक्रविद्यानां साधारणाः । कोऽर्थः ? अत्र<br>
त्रैलोक्यमोहनादिबिन्द्वन्तान् स्थूलसूक्ष्मसूक्ष्मतरान् चक्रभागानकुलाद्युन्मन्यन्तेषु<br>
स्थूलसूक्ष्मसूक्ष्मतरेषु भागेषु महाबिन्दौ च विभावयेदित्यर्थः ॥ २५-२६ ॥</p>
<p>पुनरपि त्रैविध्यमाह-</p>
<p>पुनश्चैवं त्रिधा चक्रं तु भावयेत् ।</p>
<p>एवमुक्तप्रकारेण विभावितं चक्रं पुनस्त्रिधा भावयेत् ।<br>
त्रैविध्यमाह-</p>
<p>आज्ञान्तं सकलं प्रोक्तं ततः सकलनिष्कलम् ॥ २७ ॥<br>
उन्मन्यन्तं परे स्थाने निष्कलं च त्रिधा स्थितम् ।</p>
<pre><code>  आज्ञान्तम् अकुलाद्याज्ञापर्यन्तं चतुरस्रादित्रिकोणान्तं चक्राष्टकं   
</code></pre>
<p>स्थूलं भावयेत् । तद्भावनं सकलम् । ततो बिन्दुमारभ्य उन्मन्यन्तं<br>
चक्रसूक्ष्मसूक्ष्मतरभागान् भावयेत् । तद्भावनं सकलनिष्कलम् ।<br>
परे स्थाने महाबिन्दौ शुद्धशून्यसंविदं भावयेत् । तद्भावनं निष्कलम् ।<br>
एवं त्रिधा स्थितम् । अकुलाद्याज्ञान्तास्तन्त्रान्तरेषु विस्तरेणोक्ताः, अतो नात्रोक्ताः ॥ २७<br>
॥<br>
बैन्दवाद्युन्मन्यन्तानां स्वरूपमुच्चारणकालं स्थानं चाह<br>
दीपाकारः इत्यादिना मनोन्मनी इत्यन्तेन (श्लो० २८-३४)-</p>
<p>दीपाकारोऽर्धमात्रश्च ललाटे वृत्त इष्यते ॥ २८ ॥</p>
<pre><code>  दीपाकारः, दीपस्य यादृशं भासनं तादृशमस्येत्यर्थः । अर्धमात्रः ।   
</code></pre>
<p>ह्रस्वस्योच्चारणकालो मात्रोत्युच्यते । मात्राया अर्धमुच्चारणकालो यस्य<br>
सोऽर्धमात्रः । ललाटे वृत्त इष्यते । वर्तुलसन्निवेशो ललाटे भ्रुवोरुपरिभागे ।<br>
दीपाकारोऽर्धमात्रोच्चारणकालो वृत्तसन्निवेशो बिन्दुरित्यर्थः । बिन्द्वादीनां तु<br>
विस्तारः स्वच्छन्दसङ्ग्रहे प्रपञ्चितः । तत्र बिन्दोर्यथा </p>
<pre><code>  बिन्द्वावरणमूर्ध्वतः ।  
</code></pre>
<p>सूर्यकोटिप्रतीकाशमतिदीप्तं महद्गुणम् ॥</p>
<p>तन्मध्ये दशकोटीनां सङ्ख्यायोजनपङ्कजम् ।<br>
तत्कर्णिकायामासीनः शान्त्यतीतेश्वरः प्रभुः ॥</p>
<p>पञ्चवक्त्रो दशभुजो विद्युत्पुञ्जनिभाकृतिः ।<br>
निवृत्तिश्च प्रतिष्ठा च विद्या शान्तिरनुक्रमात् ॥</p>
<p>परिवार्य स्थिताश्चैताः शान्त्यतीतस्य सुन्दरि ।<br>
वामभागे समासीना शान्त्यतीता मनोन्मनी ॥</p>
<p>पञ्चवक्त्रधराः सर्वा दशबाह्विन्दुभूषणाः ।<br>
बिन्दुतत्त्वं समाख्यातं कोट्यर्बुदशतैर्वृतम् ॥ इति ॥ २८ ॥</p>
<p>अर्धचन्द्रस्तथाकारः पादमात्रस्तदूर्ध्वके ।<br>
ज्योत्स्नाकारा तदष्टांशा रोधिनी त्र्यस्रविग्रहा ॥ २९ ॥</p>
<pre><code>  अर्धचन्द्रः बिन्दोरर्धभागः, तथाकारः दीपाकार एव । पादमात्रः   
</code></pre>
<p>मात्राकालस्य चतुर्थभागोच्चारणकाल इत्यर्थः । तदूर्ध्वके बिन्दोरूर्ध्वभागे ।<br>
बिन्दूपरिदेशे पादमात्रोच्चारणकालो दीपाकारोऽर्धचन्द्र इत्यर्थः । ज्योत्स्नाकारा<br>
चन्द्रिकासमकान्तिः, तदष्टांशा मात्राष्टांशोच्चारणकाला, त्र्यस्रविग्रहा<br>
त्रिकोणाकारा रोधिनी । द्वयोरपि स्वच्छन्दसङ्ग्रहे प्रपञ्चो यथा </p>
<p>अर्धचन्द्रस्तदूर्ध्वे तु रोधिनी तस्य चोपरि ।<br>
ज्योत्स्ना ज्योत्स्नावती कान्तिः सुप्रभा विमलापि च ॥</p>
<p>अर्धचन्द्र स्थिता ह्येताः कलाः पञ्च प्रकीर्तिताः ।<br>
रुन्धिनी रोधिनी रोधा ज्ञानरोधा तमोपहा ॥</p>
<p>निरोधिकाकलाः पञ्च कथितास्तव सुन्दरि ।<br>
ब्रह्मादिपरमेशानां परप्राप्तिनिरोधननात् ॥</p>
<p>निरोधिकेति सा प्रोक्ता तस्या भेदाद् वरानने ।<br>
परसादाख्यसम्प्राप्तिः &ndash; - - - - - - - - - - - - - ॥ इति ॥ २९ ॥</p>
<p>बिन्दुद्वयान्तरे दण्डः शेवरूपो मणिप्रभः ।<br>
कलांशो द्विगुणांशश्च नादान्तो विद्युदुज्ज्वलः ॥ ३० ॥</p>
<p>हलाकारस्तु सव्यस्थबिन्दुयुक्तो विराजते ।</p>
<pre><code>  बिन्दुद्वयमध्यगत ऋजुरेखाकारः शेवरूपः, मुष्कद्वयमध्यगता शिरा   
</code></pre>
<p>शेव इत्युच्यते, तत्तुल्यरूपः । मणिप्रभः पद्मरागसवर्णवर्णः । कलांशः, कलाः<br>
षोडशमात्राः, षोडशांशोच्चारणकाल इत्यर्थः ।<br>
स पुनः कलांशो नादस्तन्त्रेणोच्यते । कलो नादस्तु गम्भीरे ध्वनौ तु<br>
मधुरास्फुटे इत्यमरः । मधुरास्फुटो ध्वनिर्नादः ।<br>
नादप्रपञ्चः स्वच्छन्दसङ्ग्रहे यथा </p>
<p>रोधिन्याख्यं यदुक्तं ते नादस्तस्योर्ध्वसंस्थितः ।<br>
पद्मकिञ्जल्कसङ्काशः कोटिसूर्यसमप्रभः ॥</p>
<p>पुरैः परिवृतोऽसङ्ख्यैर्मध्ये पञ्चकलावृतः ।<br>
इन्धिका दीपिका चैव रोचिका मोचिका तथा ॥</p>
<p>ऊध्वर्गा मध्यगा तासां पञ्चमो परमा कला ।<br>
चन्द्रकोटिसमप्रख्यं तन्मध्येऽर्बुदयोजनम् ॥</p>
<p>पद्ममध्ये समासीनमीश्वरं चोर्ध्वगामिनम् ।<br>
चन्द्रायुतप्रतीकाशं पञ्चवक्त्रं त्रिलोचनम् ॥</p>
<p>इन्धिकाद्यैर्वृतं देवं शूलपाणिं जटाधरम् ।<br>
तस्योत्सङ्गगतामूर्ध्वगामिनीं परमां शिवाम् ॥</p>
<p>ध्यायेत् - - - - - - - - - - - - - - - - - - - - - - - - - - - - - - - - ॥ इति ।</p>
<pre><code>  विद्युदुज्ज्वलः तडित्सदृशकान्तिः । हलाकारः लाङ्गलसदृशरूपः ।   
</code></pre>
<p>सव्यस्थबिन्दुयुक्तः बिन्दुद्वयमध्ये दक्षिणभागस्थितबिन्दुयुक्तः ।<br>
द्विगुणांशश्च पूर्वोक्तषोडशांशानां द्विगुणांशो द्वात्रिंशत्तमो भागः ।<br>
कुऽर्थः ? मात्राद्वात्रिंशत्तमांशोच्चारणकालो हलाकारादिविशेषणविशेषितो<br>
नादान्त इत्यर्थः । नादस्यान्तो लयो भवति । यत्र ब्रह्मरन्ध्रे, तस्य प्रपञ्चः<br>
स्वच्छन्दसङ्ग्रहे यथा </p>
<p>हलाकारस्तु नादान्तो भित्वा सर्वमिदं जगत् ।<br>
अधःशक्त्या विनिर्भिद्य ऊर्ध्वशक्त्यवसानकः ॥</p>
<p>नाड्यां ब्रह्मबिले लीनस्त्वव्यक्तध्वनिलक्षणः ।<br>
अतो ब्रह्मबिलं ज्ञेयं रुद्रकोट्यर्बुदैर्युतम् ॥</p>
<p>तत्र ब्रह्मशिवो ज्ञेयः शशाङ्कशतसन्निभः ।<br>
दशबाहुस्त्रिनेत्रश्च पञ्चवक्त्रेन्दुशेखरः ॥</p>
<p>ब्रह्माणी त्वपरा शक्तिर्ब्रह्मणोत्सङ्गगामिनी ।<br>
द्वारं सा मोक्षमार्गस्य रोधयित्वा व्यवस्थिता ॥ इति ॥ ३० ॥</p>
<p>शक्तिर्वामस्थबिन्दूद्यत्स्थिराकारा तथा पुनः ॥ ३१ ॥<br>
व्यापिका बिन्दुविलसत्त्रिकोणाकारतां गता ।</p>
<pre><code>  पुनःशब्देन पूर्वेभ्यो विशेषो द्योत्यते ।  
</code></pre>
<p>पूर्वेषां बिन्द्वाद्यंशानां स्वरूपवर्णमात्राकालांशा अभिकल्पिताः ।<br>
शक्तिमारभ्य समनान्तानामंशानां स्वरूपवर्णमात्राकालाः पश्चाद् वक्ष्यन्त<br>
इत्यर्थः । शक्तिर्बिन्दुद्वयमध्ये वामभागस्थबिन्दूद्यत्स्थिराकारा । शक्तिप्रपञ्चः<br>
स्वच्छन्दसङ्ग्रहे यथा </p>
<p>शक्तितत्त्वं समाख्यातं भुवनैरावृतं महत् ।<br>
आधारं भुवनानां च प्रवक्ष्यामि समासतः ॥</p>
<p>सूक्ष्मा चैव सुसूक्ष्मा च तथा चैवामृता मृता ।<br>
चतुर्दिक्षु स्थितास्तासां मध्यस्था व्यापिनी स्मृता ॥</p>
<p>पञ्चवक्त्रा त्रिनेत्रा च सुतेजस्का च पञ्चमी ।<br>
शक्तितत्त्वं समाख्यातं ध्यानान्मुक्तिफलप्रदम् ॥ इति ।</p>
<pre><code>  व्यापिका बिन्दोर्विलासाद् वामादित्रिशक्तिमया त्रिकोणरूपतां गतेत्यर्थः ।  
</code></pre>
<p>इयं तु शक्तितत्त्वकथनेनैव कथिता स्वच्छन्दसङ्ग्रहे यथा-सूक्ष्मा चैव इत्यादि<br>
स्थिताः इत्यन्तं पूर्वोक्तम् ॥ ३१ ॥</p>
<p>बिन्दुद्वयान्तरालस्था ऋजुरेखामयी पुनः ॥ ३२ ॥<br>
समना बिन्दुविलसदृजुरेखा तथोन्मना ।</p>
<p>स्पष्टम् । समनायाः प्रपञ्चः स्वच्छन्दसङ्ग्रहे </p>
<p>चिदानन्दस्वरूपा तु पराशक्तिस्तदूर्ध्वतः ।<br>
समना नाम सा शक्तिः सर्वकारणकारणम् ॥</p>
<p>सर्वाण्डानि बिभर्तीयं शिवेन समधिष्ठिता ।<br>
अत्रारूढः स भगवान् शिवः परमकारणम् ॥</p>
<p>सृष्टिं स्थितिं च संहारं तिरोभावमनुग्रहम् ।<br>
शिवः करोति सततं सर्वकारणकारणम् ॥<br>
शिवः सर्वस्य कर्तेयं शक्तिः कारणमिष्यते ।</p>
<pre><code>  एकस्मादेव बिन्दोर्विलसदृजुरेखारूपा उन्मना । उन्मनायाः प्रपञ्चः   
</code></pre>
<p>स्वच्छन्दसङ्ग्रहे यथा -</p>
<pre><code>या शक्तिः कारणत्वेन तदूर्ध्वे उन्मना स्मृता ।  
मनः सङ्क्रमते यत्र तेन सा उन्मना स्मृता ॥  
नात्र कालकलाभानं न तत्त्वं न च देवता ।  
सुनिर्वाणं परं शुद्धं रुद्रवक्त्रं तदुच्यते ॥  
शिवशक्तिरिति ख्यातं निर्विकल्पं निरञ्जनम् । इति ॥ १।३२ ॥  
</code></pre>
<p>शक्त्यादीनां समनान्तानां वर्णं मात्रांशकालं चाह -</p>
<p>शक्त्यादीनां वपुः स्फूर्जद्द्वादशादित्यसन्निभम् ॥ १।३३ ॥<br>
चतुष्षष्टिस्तदूर्ध्वं तु द्विगुणं द्विगुणं ततः ।<br>
शक्त्यादीनां तु मात्रांशो मनोन्मन्यास्तथोन्मनी ॥ १।३४ ॥</p>
<pre><code>  मनोन्मन्या मनोन्मनीपर्यन्तम् । मनोन्मनी नाम समना, मनःसहितत्वात्,   
</code></pre>
<p>तद्रहितत्वादुन्मनीत्युच्यते । शक्त्यादीनां मनोन्मनीपर्यन्तानामंशानां वपुः<br>
स्वरूपं स्फूर्जद्द्वादशादित्यसन्निभम् । एकत्र हेलयोदितद्वादशादित्यसवर्णवर्णम् ।<br>
मात्रांशश्चतुष्षष्टिः मात्रांशकालश्चतुष्षष्टितम्ॐऽश इत्यर्थः । तदूर्ध्वं<br>
तु व्यापिकाया मात्रांशोच्चारणं द्विगुणं<br>
व्यापिकोच्चारणमात्रावयवकालोऽष्टाविंशत्युत्तरशततमो भाग इत्यर्थः । ततः<br>
समानोच्चारणमात्रावयवकालः षडधिकपञ्चाशदुत्तरद्विशततमो भाग इत्यर्थः ।<br>
उन्मनी यथेदानीं कथितविशेषणा तथा निराकारा निरुच्चारा, यतो वाचो निवर्तन्ते<br>
अप्राप्य मनसा सह (तै। उ। २।४) इत्युपनिषदुक्तरीत्या<br>
वाङ्मनोऽतीतगोचरत्वादुन्मनीत्युच्यते । महाबिन्दौ चाकाररूपवर्णोच्चारकाला न<br>
विद्यन्ते । अतो नात्रोच्यन्ते, तस्य विश्वोत्तीर्णत्वात् । तदुक्तं स्वच्छन्दसङ्ग्रहे -</p>
<p>तत्त्वातीतं वरारोहे वाङ्मनोऽतीतगोचरम् ॥<br>
अनिष्कलं चासकलं नीरूपं निर्विकल्पकम् ।<br>
निर्द्वन्द्वं परमं तत्त्वं शिवाख्यं परमं पदम् ॥ १।इति ।</p>
<pre><code>  हकारादिबिन्द्वन्तानां स्थूलवर्णानामुच्चारणकालो मात्रा,   
</code></pre>
<p>बिन्द्वादिसमनान्तानामर्धमात्रा । तदर्धादिक्रमेण लवपर्यन्तमुच्चारणकालः ।<br>
लवो नाम</p>
<p>नलिनीपत्रसंहत्यां सूक्ष्मसूच्यभिवेधने ।<br>
दले दले तु यः कालः स कालो लववाचकः ॥ १।(प्र। सा। १।२९)</p>
<p>इति वचनात् । तदूर्ध्वं शून्य एव, तदधिकसूक्ष्मतरकालाभावात् ।<br>
एवंविधभावनया शिव एव भूयादित्यर्थः । तदुक्तं विज्ञानभैरवभट्टारकैः -</p>
<p>पिण्डरूपस्य मन्त्रस्य स्थूलवर्णक्रमेण तु ।<br>
अर्धेन्दुबिन्दुनादान्तशून्योच्चाराद् भवेच्छिवः ॥ १।इति । (वि। भै। , श्लो। ४२)</p>
<pre><code>अत्र बिन्द्वर्धेन्दु इति वक्तव्ये वृत्तानुरोधेन व्यत्यासः ।   
</code></pre>
<p>बिन्द्वर्धेन्दुनादान्तशून्योच्चाराद् भवेच्छिव इति प्रत्याहाररीत्या ग्रहणम् ।<br>
अर्धेन्दोरुपरि रोधिनीनादयोर्नादान्तस्य चोपरि शक्तिव्यापिकासमनानां च<br>
विद्यमानत्वात् । शून्यशब्देनोन्मना उच्यते । अतोऽर्धेन्दुबिन्दुनादान्तशून्योच्चाराद्<br>
भवेच्छिव इति पिण्डरूपस्य मन्त्रस्य सङ्ग्रहेणोक्तिः ॥ १।३३- ३४ ॥</p>
<pre><code>  	देशकालानवच्छिन्नं तदूर्ध्वे परमं महत् ।  
	निसर्गसुन्दरं तत्तु परानन्दविघूर्णितम् ॥ १।३५ ॥  

तदूर्ध्वे हकारादिमहाबिन्द्वन्तानां सकल-सकलनिष्कल-केवलनिष्कलानां   
</code></pre>
<p>त्रयाणामप्यूर्ध्वे । परमं महत् । महत्वं घटादीनामप्यस्ति<br>
न्यूनपरिमाणापेक्षया, अत उक्तं परममिति । यतः परं महत्त्वं नास्ति तत्<br>
परमं महत् । अत एव देशकालानवच्छिन्नम् ।</p>
<p>देशकालाकरैरनवच्छिन्नमेव परमं महदित्युच्यते । तेन निसर्गसुन्दरम् ।<br>
लोकेऽसुन्दरमपि वस्तु वस्त्राद्यलङ्कारैरारोपितैः सुन्दरमिव प्रतीयते । इदं तु<br>
स्वभावसुन्दरम्, सर्वैः स्वस्वात्मतया स्पृहणीयत्वात् । परानन्दविघूर्णितम् ।<br>
आनन्दः शब्दादिविषयानुभवेऽप्यस्ति क्षणिकः, तत उच्यते परानन्दविघूर्णितमिति ।<br>
कोऽर्थः ? त्रित्रिरूप समवस्थितवस्तुभ्यः पुरातनी देशकालानवच्छिन्ना<br>
परममहद्रूपा स्वभावसुन्दरी<br>
परप्रकाशात्मकपरशिवसामरस्यपरिपूर्णपरानन्दशालिनी विमर्शशक्तिः<br>
श्रीमहात्रिपुरसुन्दरीत्यर्थः ॥ १।३५ ॥</p>
<pre><code>प्रसृतं विश्वलहरीस्थानं मातृत्रयात्मकम् (१।११) इत्यत्र सूचितां   
</code></pre>
<p>मातृकामयवासनामिदानीं विवृणोति -</p>
<p>आत्मनः स्फुरणं पश्येद् यदा सा परमा कला ।<br>
अम्बिकारूपमापन्ना परा वाक् समुदीरिता ॥ १।३६ ॥</p>
<p>सा परमा सर्ववर्णाद्यभूतविमर्शरूपा, कला विमर्शशक्तिः, आत्मनः परशिवस्य,<br>
स्फुरणं पश्यन्त्यादिक्रमेण वैखरीपर्यन्तं विमर्शनम्, पश्येद् द्रष्टुमिच्छेत्, तदा<br>
परमा शान्तात्मिका भूत्वा, अम्बिकारूपमापन्ना प्रकाशांशभूताया<br>
अम्बिकायाः सामरस्यमापन्ना, परा वाक् समुदीरिता परा मातृकोच्यते । तदुक्तं<br>
सङ्केतपद्धत्याम् - अनयोः सामरस्यं यत् परस्मिन् महसि स्फुटम् इति ॥ १।३६ ॥</p>
<p>बीजभावस्थितं विश्वं स्फुटीकर्तुं यदोन्मुखी ।<br>
वामा विश्वस्य वमनादङ्कुशाकारतां गता ॥ १।३७ ॥<br>
इच्छाशक्तिस्तदा सेयं पश्यन्तोवपुषा स्थिता ।</p>
<p>बीजभावस्थितं विश्वम् । यथा बीजे वृक्षस्तथा षट्त्रिंशत्तत्त्वात्मकं विश्वं<br>
परायां कारणतावन्मात्रतामास्थितम्, स्फुटीकर्तुं यदोन्मुखी<br>
स्फुटीकर्तुमुत्पादयितुमुन्मुखी । अत्रोत्पादनं नाम कारणे सत एव कार्यस्य<br>
स्फुटीकरणम् । अत एव कार्यस्य स्फुटीकरणाद् वामा, विश्वस्य वमनात् कारणे सत<br>
उत्पादनात् । वमनं नामोदरस्थस्य आहारादेर्बहिर्निर्यासनम् । उत्पादनमप्येवमेव<br>
। अत एव गर्भभावेनात्मोदरगतस्य विश्वस्य बहिर्वमनाद् वामा । अङ्कुशाकारतां<br>
गता वक्रत्वाच्च वामा शृङ्गाटस्य वामरेखा सृष्टिरूपाऽभूदित्यर्थः । त (था ?<br>
दा) इच्छाशक्तिर्वामाशक्तिसामरस्यमापन्ना पश्यन्तीरूपेण स्थितेत्यर्थः ॥ १।३७ ॥</p>
<p>ज्ञानशक्तिस्तथा ज्येष्ठा मध्यमा वागुदीरिता ॥ १।३८ ॥<br>
ॠजुरेखामयी विश्वस्थितौ प्रथितविग्रहा ।</p>
<p>तथा ज्येष्ठाशक्तिर्ज्ञानशक्तिः, तथा वामाशक्तिरिच्छाशक्तिसामरस्यमापन्ना<br>
सृष्ट्यात्मकशृङ्गाटवामारेखासीत् तथा ज्येष्ठाशक्तिरपि<br>
ज्ञानशक्तिसामरस्यमापन्ना । विश्वस्थितौ प्रथितविग्रहा, सृष्टविश्वस्थितौ<br>
हेतुभूतत्वात् । ॠजुरेखामयी । अत्र शृङ्गाटाग्ररेखाकारा । मध्यमा वागुदीरिता<br>
मध्यमामातृकात्वमापन्ना ॥ १।३८ ॥</p>
<p>तत्संहृतिदशायां तु बैन्दवं रूपमास्थिता ॥ १।३९ ॥<br>
प्रत्यावृत्तिक्रमेणैवं शृङ्गाटवपुरुज्ज्वला ।<br>
क्रियाशक्तिस्तु रौद्रीयं वैखरी विश्वविग्रहा ॥ १।४० ॥</p>
<pre><code>  सृष्टस्य स्थितस्य विश्वस्य संहारकाले, बैन्दवं रूपमास्थिता अम्बिका   
</code></pre>
<p>शान्तासामरस्यरूपा स्थिता, मध्यबिन्दोराविर्भूय सृष्टिं स्थितिं च सम्पाद्य<br>
तत्संहारोन्मुखी पुनर्बिन्दुमेव प्रविष्टेत्यर्थः । एवं प्रत्यावृत्तिक्रमेण, इयं रौद्री<br>
क्रियाशक्तिसामरस्यात्, सैव शृङ्गाटवपुः शृङ्गाटस्य दक्षिणरेखा भूत्वा, उज्ज्वला<br>
शृङ्गाटरूपेण भासमाना । शृङ्गाटं नाम त्रिकोणम् । वैखरी विश्वविग्रहा<br>
वाग्रूपप्रपञ्चमय-वैखरीरूपा जातेत्यर्थः ॥ १।३९ - ४० ॥</p>
<pre><code>प्रकाशविमर्शांशरूपाणामम्बिकादीनां शान्तादीनां चतसृणां   
</code></pre>
<p>शक्तीनां शृङ्गाटरूपतामुक्त्वा पुनरिदानीं<br>
त्रिकोणान्तर्गतपीठाकारवर्णलिङ्गावस्थाचतुष्टयमयतावासनामाह<br>
भासनाद्विश्वरूपस्य इत्यादिना तुर्यरूपाण्यमूनि च (१।४९) इत्यन्तेन -</p>
<p>भासनाद् विश्वरूपस्य स्वरूपे बाह्यतोऽपि च ।<br>
एताश्चतस्रः शक्त्यस्तु का पू जा ओ इति क्रमात् ॥ १।४१ ॥</p>
<p>उत्तरार्धवक्ष्यमाणचतुष्टये हेतुमाह - भासनादिति । विश्वं शिवादिभूम्यन्तं<br>
नामरूपात्मकम्, तद्रूपस्य स्वरूपे बीजभावेन, बाह्यतः सृष्ट्यात्मना भासनात्,<br>
एताश्चतस्रः शक्त्यस्तु शकॢ व्याप्तौ (१२६२ स्वा।) इत्यस्माद् धातोः शक्तिशब्दव्युत्पत्तिः<br>
। चतस्रः अम्बिकाद्याः शान्ताद्याश्चतस्रः । क्रमेण परस्परं<br>
सामरस्यमापन्नाः का पू जा ओ इति क्रमादासन् । का कामरूपपीठम्, पू<br>
पूर्णागिरिपीठम्, जा जालन्धरपीठम्, ओ ओड्याणपीठम् । प्रकाशविमर्शात्मतया<br>
समरसीभूताः पूर्वोक्ताश्चतस्रः शक्तयः<br>
कामरूपपूर्णगिरिजालन्धरौड्याणपीठरूपेण परिणता इत्यर्थः ॥ १।४१ ॥</p>
<p>पीठचतुष्टयस्य पिण्डादिमयतावासनामाह -</p>
<p>पीठाः कन्दे पदे रूपे रूपातीते क्रमात् स्थितः ।</p>
<p>कन्दं नाम सुषुम्नामूलम् । कन्दशब्देन तत्रस्था पिण्डाख्या कुण्डली लक्ष्यते ।<br>
तदुक्तं स्वच्छन्दसङ्ग्रहे -</p>
<p>नयित्वा तं सुषुम्नाऽधः कन्दस्थाने च मारुतम् ।<br>
इच्छाज्ञानक्रियारूपां कुण्डलीं परमेश्वरीम् ॥<br>
प्रसुप्तभुजगाकारां मातृकारूपिणीं शिवाम् । इति ।</p>
<p>पदं नाम हंसः । रूपं नाम बिन्दुः । रूपातीतं नाम निरञ्जनं तत्त्वम् ।<br>
तदुक्तं स्वच्छन्दसङ्ग्रहे -</p>
<p>पिण्डं कुण्डलिनीशक्तिः पदं हंसः प्रकीर्तितः ।<br>
रूपं बिन्दुरिति ख्यातं रूपातीतं तु चिन्मयम् । इति ।</p>
<pre><code>  पीठाश्चत्वारः । पिण्डपदरूपरूपातीतशब्देन   
</code></pre>
<p>तत्तत्स्थानान्याधारहृदयभ्रूमध्यब्रह्मरन्ध्राणि लक्ष्यन्ते । तेन क्रमात् तेषु<br>
स्थानेषु स्थितास्तत्तन्मया इत्यर्थः ।</p>
<pre><code>तेषां पृथिवीवायुसलिलतेजोरूपतां सूचयन् तत्त्वरूपभेदमाह -  
</code></pre>
<p>चतुरस्रं तथा बिन्दुषट्कयुक्तं च वृत्तकम् ॥ १।४२ ॥<br>
अर्धचन्द्रं त्रिकोणं च रूपाण्येषां क्रमेण तु ।</p>
<pre><code>चतुरस्रं चतुरस्ररूपः कामरूपपीठः । भूतत्त्वमित्यर्थः, भूमण्डलस्य   
</code></pre>
<p>चतुरस्ररूपत्वात् । बिन्दुषट्कयुक्तं च वृत्तकम् । पूर्णगिरिपीठः<br>
षड्बिन्दुयुक्तवृत्तरूपः । वायुतत्त्वमित्यर्थः, वायुमण्डलस्य षडावर्तवद्वृत्तरूपत्वात्<br>
। अर्धचन्द्रं जालन्धरपीठोऽर्धचन्द्ररूपः, अप्तत्त्वमयः,<br>
अम्मण्डलस्यार्धचन्द्ररूपत्वात् । त्रिकोणम् ओड्याणपीठस्त्रिकोणरूपः, तेजस्तत्त्वमयः,<br>
अग्निमण्डलस्य त्रिकोणरूपत्वात् । क्रमेण कामरूपादीनां पीठानामेतानि<br>
रूपाणीत्यर्थः । अत्र गगनतत्त्वस्यारूपत्वान्निरवयवत्वाच्-चानुक्तिः ॥ १।४२ ॥</p>
<p>पीठानामेव क्रमेण वर्णानाह -</p>
<p>पीतो धूम्रस्तथा श्वेतो रक्तो रूपं च कीर्तितम् ॥ १।४३ ॥</p>
<pre><code>पृथिवीवायुसलिलतेजसां क्रमेण पीतधूम्रश्वेतरक्तवर्णत्वात् पीठानामपि त   
</code></pre>
<p>एव वर्णा इत्यर्थः । अवयवार्थः स्पष्टः । अत्र भूतानामक्रमः पीठानुसारेण ।<br>
पीठानां त्वाम्नायभेदेन क्रमस्य नियमात् ॥ १।४३ ॥</p>
<p>पीठेषु लिङ्गान्याह -</p>
<p>स्वयम्भूर्बाणलिङ्गं च इतरं च परं पुनः ।<br>
पीठेष्वेतानि लिङ्गानि संस्थितानि वरानने ॥ १।४४ ॥</p>
<p>लीनं बाह्येन्द्रियागोचरं चिद्रूपमर्थं गमयन्तीति लिङ्गानि ।<br>
मनोऽहङ्कारबुद्धिचित्तात्मकानि कामरूपादीनि चित्स्फुरत्ताधारत्वात् पीठानि ।<br>
एतेष्वन्तःकरणचतुष्टयरूपेषु तत्तद्वृत्तिचतुष्टयमयानि लिङ्गानि स्वयम्भ्वादीनि<br>
वसन्तीत्यर्थः । एतत्सर्वं सौभाग्यसुधोदये प्रपञ्चितम् । यथा -</p>
<p>पुनरेव कामपीठे तदग्रकोणस्थिते मनोरूपे ।<br>
प्रतिफलितं तज्ज्योतिः स्वयम्भुलिङ्गं समीरितं सद्भिः ॥ १।५।६ ॥<br>
दक्षिणकोणेऽहङ्कृतिरूपे जालन्धरे तु सङ्क्रान्तम् ।<br>
परधाम बाणलिङ्गं जातं सङ्क्रान्त्युपाधिभेदवशात् ॥ १।५।४ ॥<br>
मध्यत्रिकोणकोणे वामे श्रीपूर्णपीठमेतस्मिन् ।<br>
बुद्धिमये परतेजः प्रतिफलितं त्वितरलिङ्गतां यातम् ॥ १।५।२ ॥<br>
चित्तमये श्रीपीठे ज्योतिर्बिन्दौ यदस्य सङ्क्रान्तम् ।<br>
प्रतिफलितं परधाम्नः परलिङ्गं तत् प्रकीर्त्यते प्राज्ञैः ॥ १।४।१ ॥ १।इति ॥ १।४४ ॥</p>
<p>लिङ्गानां स्वरूपं पीतादिवर्णान् वैखरीवर्णांश्च विभज्याह -</p>
<p>हेमबन्धूककुसुमशरच्चन्द्रनिभानि तु ।<br>
स्वरावृतं त्रिकूटं च महालिङ्गं स्वयम्भुवम् ॥ १।४५ ॥<br>
कादितान्ताक्षरवृतं बाणलिङ्गं त्रिकोणकम् ।<br>
कदम्बगोलकाकारं थादिसान्ताक्षरावृतम् ॥ १।४६ ॥<br>
सूक्ष्मरूपं समस्तार्णवृतं परमलिङ्गकम् ।<br>
बिन्दुरूपं परानन्दकन्दं नित्यपदोदितम् ॥ १।४७ ॥</p>
<pre><code>हेमनिभं पीतवर्णम्, त्रिकूटं बिन्दुत्रयकूटरूपम्, स्वरावृतम्   
</code></pre>
<p>अकारादिषोडशस्वरावृतं स्वयम्भुलिङ्गम् । बन्धूककुसुमनिभं रक्तवर्णं<br>
त्रिकोणरूपं कादितान्ताक्षरवृतं बाणलिङ्गम् । शरच्चन्द्रनिभं श्वेतवर्णं<br>
कदम्बगोलकाकारं कदम्बकुसुमगोलकरूपं थादिसान्ताक्षरावृतम् इतरलिङ्गम् ।<br>
परलिङ्गस्य परतेजोरूपत्वादवर्णत्वम् । अतः सूक्ष्मरूपमनिन्द्रियगोचरम् । अत एव<br>
बिन्दुरूपं समस्तार्णवृतम् आदिक्षान्तपञ्चाशदक्षरवृतं परलिङ्गं<br>
परानन्दकन्दं पराया अक्षररूपायाः पश्यन्त्यादिशाखावत्या लताया<br>
आनन्दमयं कन्दं नित्यपदोदितम्, नित्यत्वं च मातृकाया उत्पत्तिविनाशरहितत्वात् ।<br>
पदाद् विश्वमुमुक्षुमनःप्राप्यात्, उदितं प्रथमस्पन्दरूपतया ॥ १।४५ - ४७ ॥</p>
<pre><code>एतानि सर्वाण्यपि बीजत्रितययुक्तायास्तुरीयविद्याया वाच्यरूपाणीत्याह -   
</code></pre>
<p>बीजत्रितययुक्तस्य सकलस्य मनोः पुनः ।<br>
एतानि वाच्यरूपाणि कुलकौलमयानि तु ॥ १।४८ ॥</p>
<pre><code>एतानि शक्तिचतुष्टयं मातृकाचतुष्टयं मध्यकोणचतुष्टयं   
</code></pre>
<p>पीठचतुष्टयं लिङ्गचतुष्टयं चेत्येतानि सर्वाणि बीजत्रितययुक्तस्य सकलस्य<br>
मनोर्वाग्भवकामराजशक्तिबीजसमेतायास्तत्समष्टिरूपायास्-तुरीयविद्याया<br>
वाच्यरूपाणि । विद्या वाचिका, एतानि सर्वाणि वाच्यानि । अत एव तच्चतुष्टयरूपिणीयं<br>
विद्येत्यर्थः, वाच्यवाचकयोरभेदात् । कुलं मेयमानमातृलक्षणम्, कौलं<br>
तत्समष्टिः । तन्मयानीत्यर्थः ॥ १।४८ ॥</p>
<p>अमूनि पूर्वोक्तानि सर्वाणि चतुरात्मकानि जाग्रदादिमयानीत्याह -</p>
<p>जाग्रत्स्वप्नसुषुप्त्याख्यतुर्यरूपाण्यमूनि तु ।</p>
<pre><code>  जाग्रद् जागरितं देहेन्द्रियव्यापारः, अन्तःकरणमात्रव्यवहारः स्वप्नः,   
</code></pre>
<p>सर्वेन्द्रियोपरतिः सुखतावन्मात्रपरामर्शः सुषुप्तिः, तुरीयं चैतन्यमात्रवृत्तिः ।<br>
अत्रैव वक्ष्यति - वह्नौ देवि महाजाग्रदवस्था त्विन्द्रियद्वयैः (३।१७७) इत्यादिना ।</p>
<pre><code>पूर्वं चक्रस्य चतुरात्मतामुक्त्वा तन्मध्ये बैन्दवनिवासिन्याः   
</code></pre>
<p>स्वसंविदस्तदतीतरूपतामाह -</p>
<p>अतीतं तु परं तेजः स्वसंविदुदयात्मकम् ॥ १।४९ ॥</p>
<pre><code>  अतीतं जागरितादिदशाचतुष्टयातीतम् । अत एव परं विश्वोत्तीर्णम्,   
</code></pre>
<p>विश्वोत्तरत्त्वात् । किञ्च, परमनुत्तरं प्रकाशरूपम् । अत्र श्रुतिः - तदेव ज्योतिषां<br>
ज्योतिः (मु। उ। २।२।९) इति । स्वसंविदुदयात्मकं सर्वप्राणिष्वात्मतया स्थितम् । तदुक्तं<br>
नवशतीशास्त्रे - अनन्तं परमं ज्योतिः सर्वप्राणिहृदि स्थितम् इति ॥ १।४९ ॥</p>
<pre><code>चक्रस्य पुनर्वासनान्तरकथनाय विश्वातीतं वस्तु कथयित्वा वक्तव्यां   
</code></pre>
<p>वासनामाह -</p>
<p>स्वेच्छाविश्वमयोल्लेखखचितं विश्वरूपकम् ।</p>
<pre><code>विश्वमयोल्लेखः, विश्वं षट्त्रिंशत्तत्त्वात्मकम्, तन्मयः उल्लेखः, उल्लिख्यत इति   
</code></pre>
<p>उल्लेखः चित्रम्, तेन स्वेच्छाविश्वमयोल्लेखेन खचितं व्याप्तं<br>
स्वेच्छातूलिकयाऽऽत्मभित्तौ [मायाचित्रमुल्लिखतीत्यर्थः । तदुक्तमीश्वरप्रत्यभिज्ञायाम्</p>
<ul>
<li>स्वेच्छया स्वभित्तौ] विश्वमुन्मीलयति (प्र। हृ। २) इति । अत्र प्रमाणवचनं च -</li>
</ul>
<p>जगच्चित्रं समालिख्य स्वेच्छातूलिकयाऽऽत्मनि ।<br>
स्वयमेव समालोक्य प्रीणाति भगवान् शिवः ॥ १।इति ।</p>
<p>विश्वरूपकम् । अत एव शिवादिक्षित्यन्तरूपेण परिणतमित्यर्थः । यथा क्षीरं<br>
दध्याकारेण परिणमते, तथा चिच्छक्तिरेव विश्वाकारेण परिणमते । तदुक्तं<br>
श्रीप्रत्यभिज्ञाहृदये - चितिः स्वतन्त्रा विश्वसिद्धिहेतुः (सू। १) इति ।</p>
<pre><code>तेन किमायातं परमशिवस्येत्यत आह -  
</code></pre>
<p>चैतन्यमात्मनो रूपं निसर्गानन्दसुन्दरम् ॥ १।५० ॥</p>
<pre><code>चैतन्यं चिद्विमर्शशक्तिः, आत्मनः प्रकाशात्मनः परशिवस्य, रूपं   
</code></pre>
<p>निसर्गानन्दसुन्दरं तत्सामरस्येन सहजानन्दोल्लासादखिलस्य स्पृहणीयम् ।<br>
विमर्शशक्तिः प्रकाशात्मना परशिवेन सामरस्याद् विश्वं सृजति, न तु केवला ।<br>
यथा न केवलेन तुषेणाङ्कुरो जायते, नापि तण्डुलेन,<br>
किन्तूभाभ्यामयुतसिद्धसम्बन्धशालिभ्याम् । तदुक्तं स्वच्छन्दसङ्ग्रहे -<br>
शिवाऽभिन्ना पराशक्तिः सर्वक्रमशरीरिणी इति ॥ १।५० ॥<br>
तदेवाह -</p>
<p>मेयमातृप्रमामानप्रसरैः सङ्कुचत्प्रभम् ।<br>
शृङ्गाटरूपमापन्नमिच्छाज्ञानक्रियात्मकम् ॥ १।५१ ॥</p>
<p>मेयं प्रमेयम् । प्रमाविषयः सम्यगनुभवः प्रमा । तद्वान् प्रमाता ।<br>
प्रमाकरणं प्रमाणम् । तदुक्तं तन्त्रान्तरे -</p>
<p>मितिः सम्यक्परिच्छित्तिस्तद्वत्ता च प्रमातृता ।<br>
तदयोगव्यवच्छेदः प्रामाण्यं गौतमे मते ॥ १।(कु। का। ४।५) इति ।</p>
<pre><code>  निर्विकल्परूपायाः स्वसंविदो मातृमेयप्रमाणप्रमारूपेण विकल्पात्मना   
</code></pre>
<p>प्रसर एव सङ्कोचः । शिवस्य प्रकाशात्मनो दीपस्य शक्तिर्विमर्शाख्यैव प्रभा ।<br>
सा निर्विकल्पात्मना विश्वाकारा मेयमातृप्रमाप्रमाणभेदैः सङ्कुचद्रूपा, तदा<br>
शिवोऽपि सङ्कुचद्रूपः । एतदुभयमिच्छाज्ञानक्रियात्मकम्<br>
इच्छादिवामादिशक्त्यंशभेदभिन्नं शृङ्गाटरूपमपन्नं त्रिकोणरूपेण परिणतम्<br>
॥ १।५१ ॥<br>
पूर्वं बीजत्रितययुक्तस्य सकलस्य मनोः पुनः (१।४८) इत्यत्र कामकलादिकाया<br>
विद्यायाः श्रीचक्रहेतुभूतत्रिकोणमयपीठादि-चतुर्मयतामुक्त्वेदानीं देवताया अपि<br>
तन्मयताभावनामुक्तवानिति भावः । तदेव विवृणोति विश्वाकारप्रथाधार इत्यादि,<br>
तदीयशक्तिनिकरस्फुरदूर्मिसमावृतम् इत्यन्तेन (श्लो। ५२-५५)-</p>
<p>विश्वाकारप्रथाधारनिजरूपशिवाश्रयम् ।<br>
कामेश्वराङ्कपर्यङ्कनिविष्टमतिसुन्दरम् ॥ १।५२ ॥</p>
<pre><code>विश्वाकारप्रथा षट्त्रिंशत्तत्त्वात्मना परिणता विमर्शशक्तिः, तस्या   
</code></pre>
<p>आधारः, निजं रूपं तात्त्विकं रूपम्, शिवः प्रकाशात्मकः, स एवाश्रय आधारो<br>
यस्य तद्विश्वाकारप्रथाधारनिजरूपशिवाश्रयं परं तेजः ।<br>
कामेश्वराङ्कपर्यङ्कनिविष्टम् । कामेश्वरः प्रकाशात्मकः शिवः, तस्याङ्कपर्यङ्क<br>
निविष्टं विमर्शशक्तिरूपं । अतिसुन्दरम् अत्यन्तसुभगम्, सर्वैः स्वस्वात्मतया<br>
स्पृहणीयत्वात् ॥ १।५२ ॥</p>
<p>इच्छाशक्तिमयं पाशमङ्कुशं ज्ञानरूपिणम् ।<br>
क्रियाशक्तिमये बाणधनुषी दधदुज्ज्वलम् ॥ १।५३ ॥</p>
<p>इच्छाशक्तिरेव पाशः, बन्धहेतुत्वात् । ज्ञानशक्तिरेव अङ्कुशः, मनोमयगजस्य<br>
नियामकत्वात् । क्रियाशक्तिमये बाणधनुषी, शब्दस्पर्शादयो बाणा<br>
मनस्तस्याभवद्धनुः इति वचनात् शब्दादिबाणानां मनसा धनुषा सह<br>
संयोजनं क्रियाशक्तेरेव व्यापारः । अत्र इच्छाशक्तिमयं पाशम्,<br>
ज्ञानशक्तिमयमङ्कुशम्, क्रियाशक्तिमये बाणधनुषी - एवमायुधचतुष्टयं<br>
स्वेच्छागृहीतकामकलामयविग्रहबाहुचतुष्टयेन दधदुज्ज्वलम्, चिदात्मकत्वात् ॥ १।५३ ॥</p>
<p>आश्रयाश्रयिभेदेन अष्टधाभिन्नहेतिमत् ।</p>
<pre><code>  आश्रयः कामेश्वरः, आश्रयि कामेश्वर्याख्यं परं तेजः ।   
</code></pre>
<p>एवमाश्रयाश्रयिभेदेन अष्टधाभिन्नहेतिमत् । हेतिरायुधम्, आश्रयस्य<br>
चत्वार्यायुधानि आश्रयिणश्चत्वारि चेत्यष्टधाभिन्नहेतिमत् । कोऽर्थः ? परशिव एव<br>
प्रकाशविमर्शात्मना निजावंशौ विभज्य कामेश्वरः कामेश्वरीति भूत्वा<br>
पाशाङ्कुशधनुश्शरान् पुंस्त्रीभेदेनाष्टौ धृत्वाऽऽश्रयाश्रयिभावेन<br>
स्वरमयमध्यत्रिकोणमध्यगतसदा-शिवाख्यबैन्दवचक्रे तुरीयबिन्दुमये परलिङ्गे<br>
निवसतीत्यर्थः ।</p>
<pre><code>इदमेव मिथुनं नवधा विभज्यात्मानं नवचक्रेषु स्थितमित्याह -  
</code></pre>
<p>अष्टारचक्रसंरूढं नवचक्रासनस्थितम् ॥ १।५४ ॥</p>
<pre><code>पूर्वोक्तक्रमेण तदेव वामादीच्छादिशक्तिमयं त्रिकोणमेव त्रिधा विभिन्नं   
</code></pre>
<p>द्विशक्त्येकवह्निभेदेनाष्टारचक्रमभूत् । पुनस्तदेव त्रिपदं वह्निशक्तिरूपं च<br>
भूत्वा नवचक्रमभूत । एवंरूपं श्रीचक्रं स्वयमेवाष्टारचक्रम्,</p>
<p>चितिश्चित्तं च चैतन्यं चेतनाद्वयकर्म च ।<br>
जीवः कला शरीरं च सूक्ष्मं पुर्यष्टकं मतम् ॥</p>
<pre><code>इति स्वच्छन्दसङ्ग्रहोक्तरीत्या निजं सूक्ष्मं पुर्यष्टकं   
</code></pre>
<p>विभज्याष्टारचक्रं वशिन्यादिक्रमेण संरुढमित्यर्थः । नवचक्रासनस्थितम्<br>
एवंरूपं मिथुनमेव निजाधारनवकं नवचक्रत्वेन विभज्य निजनादशक्तिनवकं<br>
नवचक्रेश्वरीरूपेण सम्पाद्य,</p>
<p>इच्छादिशक्तित्रितयं पशोः सत्त्वादिसञ्ज्ञकम् ।<br>
महत्त्र्यस्रं चिन्तयामि गुरुवक्त्रादनुत्तरात् ॥ १।१८ ॥<br>
अष्टारांशप्रदेशोऽयं चिन्निर्याणेषु सादिकम् ।<br>
सूक्ष्मं पुर्यष्टकं देव्या मतिरेषा हि गौरवी ॥ १।१७ ॥<br>
अन्तर्दशारवसुधा ज्ञानकर्मेन्द्रियावलिः ।<br>
महात्रिपुरसुन्दर्या इति सञ्चिन्तयाम्यहम् ॥ १।१६ ॥<br>
बाह्यो दशारभागोऽयं बुद्धिकर्माक्षगोचरः ॥ १।१५ ॥<br>
चतुर्दशारवसुधा करणानि चतुर्दश ॥ १।४ ॥<br>
वसुच्छदनपद्माङ्कदेशो यश्चक्रगो विभुः ।<br>
अव्यक्ताद्याः प्रकृतयो भूतान्ता निश्चिनोम्यहम् ॥ १।१३ ॥<br>
षोडशच्छदपद्माङ्कदेशो भूताक्षमानसम् ।<br>
विकारात्मकतापन्नं देव्या सम्भावयाम्यहम् ॥ १।१२ ॥</p>
<pre><code>  इति सुभगोदयवासनोक्तरीत्या बैन्दवादिचतुरस्रान्तेषु   
</code></pre>
<p>नवचक्रेष्वासनभूतेष्विन्द्रियादिरूपेण स्थितमित्यर्थः ॥ १।५४ ॥</p>
<p>एवंरूपं परं तेजः श्रीचक्रवपुषा स्थितम् ।</p>
<pre><code>एवंरूपम् उक्तप्रकारेण विभक्तनिजेच्छादिषोडशविकारान्तावयव-  
</code></pre>
<p>मयत्रिकोणादिचतुरस्रान्त श्रीचक्रवपुषा स्थितमित्यर्थः ।</p>
<p>इत्थं तस्मिन् मिथुने श्रीचक्रवपुषा परिणते सति तदीयावयवशक्तय<br>
एवावरणदेवतारूपेण स्थिता इत्याह -</p>
<p>तदीयशक्तिनिकरस्फुरदूर्मिसमावृतम् ॥ १।५५ ॥</p>
<pre><code>तयोः कामेश्वरकामेश्वर्योरेवावयवास्तदीयावयवाः, तेषां शक्तयः,   
</code></pre>
<p>तासां निकराः समूहाः, ते च स्फुरन्त एवोर्मयस्तरङ्गाः, तैः समावृतम् ।<br>
कोऽर्थः ? प्रकाशविमर्शमयकामेश्वरकामेश्वरी-स्वेच्छागृहीतविग्रहावयवेषु<br>
चक्रावयवतामुपगतेषु तदवयवशक्तयोऽपि कामेश्वरी - वज्रेश्वरी -<br>
भगमालिन्याद्यावरणदेवतारूपेण परिवार्य तिष्ठन्तीत्यर्थः । ऊर्मिशब्देनेदं<br>
द्योत्यते - प्रकाशात्मकः परमेश्वरः समुद्रः, विमर्शरूपिणी कामेश्वरी सलिलम्,<br>
तदीयावयवाः शक्तिनिकरा ऊर्मयः । यथा कल्लोलाः समुद्रे जायन्ते तत्रैव लीयन्ते,<br>
एवं षट्त्रिंशत्तत्त्वमयं सशक्तिकं चक्रं तत्रैवोदेत्यस्तमेति चेति तात्पर्यम् ।<br>
तत्राभियुक्तवचनम् -</p>
<p>मूलोद्भवं शक्तिचक्रं यतस्तन्मयतां गतम् ।<br>
तस्मिन्नेवाव्यये तत्त्वे विलीनं परिभावयेत् ॥<br>
मूलं स्वात्मनि चिद्रूपे यजेद् यत्तत् तदेव हि । इति ॥ १।५५ ॥ १।(सु। ६७-६८)</p>
<p>सर्वचक्रवासनामुक्त्वा तेषु सवासनं मद्राभेदमाह चिदात्मभितौ इत्यादिना एवं<br>
चक्रमयम् इत्यन्तेन (श्लो। ५६-७१) -</p>
<p>चिदात्मभित्तौ विश्वस्य प्रकाशामर्शने यदा ।<br>
करोति स्वेच्छया पूर्णविचिकीर्षासमन्विता ॥ १।५६ ॥<br>
क्रियाशक्तिस्तु विश्वस्य मोदनाद् द्रावणात् तथा ।</p>
<p>मुद्राख्या</p>
<pre><code>चिद् विमर्शशक्तिः । आत्मभित्तौ आत्मैव भित्तिरात्मभित्तिस्तस्याम्, स्वस्वरूपमेव   
</code></pre>
<p>भित्तिरित्यर्थः । विश्वस्य शिवादेर्भूम्यन्तस्य । प्रकाशामर्शने । अस्फुटस्य<br>
स्फुटीकारः प्रकाशः, इदन्तया हृदयङ्गमीभावो विमर्श एवामर्शनम् । एवंविधे<br>
प्रकाशामर्शने, यदा सृष्टिकाले, पूर्णविचिकीर्षासमन्विता, विशेषेण कर्तुमिच्छा<br>
विचिकीर्षा । विकारः क्षीरादीनामप्यस्ति, आतञ्चनादिना । अत एवाह -<br>
पूर्णविचिकीर्षासमन्वितेति । तत्र तु क्षीरादेर्दध्यादिमात्रमेव विकारः, अत्र तु<br>
शिवादिक्षित्यन्तं तत्त्वाकारेण विकारः । अत एव पूर्णविचिकिर्षासमन्विता । क्रियाशक्तिस्तु<br>
क्रियाशक्तिरेव भूत्वा(??) । तुरवधारणे । एवंविधस्य विश्वस्य मोदनाद् द्रावणाच्च<br>
। अत्र त्वनुकूलक्रियैव मोदनम् । द्रावणं नाम तदेकरसीभावः । संविद्<br>
मुद्राख्यां लभते । अयमर्थः - यदा विमर्शशक्तिर्विश्वरूपेण विहर्तुमिच्छति, तदा<br>
क्रियाशक्तिर्भूत्वा स्वविकारभूतस्य विश्वस्य परचिदानन्दलक्षणेन मोदनेन<br>
तदैकरस्यलक्षणेन द्रावणेन च मुद्राख्यामापन्नेत्यर्थः ॥ १।५६ - ५७ ॥ १।<br>
तत्रादौ व्यापिकां त्रिखण्डामुद्रामाह -</p>
<p>सा यदा संविदम्बिका त्रिकलामयी ॥ १।५७ ॥<br>
त्रिखण्डारूपमापन्ना सदा सन्निधिकारिणी ।<br>
सर्वस्य चक्रराजस्य व्यापिका परिकीर्तिता ॥ १।५८ ॥</p>
<pre><code>सा विमर्शरूपिणी संवित्, त्रिकलामयी वामाज्येष्ठारौद्रीरूप-  
</code></pre>
<p>कलात्रयसमष्टिरूपा अम्बिका भूत्वा, अम्बिकाग्रहणं शान्ताया अप्युपलक्षणम् ।<br>
इच्छाज्ञानक्रियाशक्तिरूपकलात्रयसमष्टिरूपा शान्तात्मिकाऽपि भूत्वेत्यर्थः ।<br>
त्रिखण्डारूपमापन्ना । दक्षिणाङ्गुलयो वामाद्याः प्रकाशांशाः वामाङ्गुलय<br>
इच्छाद्या विमर्शांशाः । तदुभयसंयोगरूपबन्धनात्मकखण्डत्रयवती<br>
त्रिखण्डा मुद्रा जातेत्यर्थः । सदा सन्निधिकारिणी । अत एवेयं संविद्देवतायास्-<br>
त्रिपुरायाः सन्निधिकारिणी सान्निध्यकारिणी । सर्वस्य चक्रराजस्य सर्वेषां<br>
चक्राणां पूजायन्त्राणां श्रेष्ठत्वाच्चक्रराजस्य व्यापिका,<br>
नवचक्रस्थितनवमुद्राणां समष्टिभूतत्वात् ॥ १।५७-५८ ॥</p>
<pre><code>सर्वसङ्क्षोभिणीमुद्रामाह -  
</code></pre>
<p>योनिप्राचुर्यतः सैषा सर्वसङ्क्षोभिणी पुनः ।<br>
वामाशक्तिप्रधानेयं द्वारचक्रे स्थिता भवेत् ॥ १।५९ ॥</p>
<pre><code>  सैषा त्रिखण्डा खण्डत्रयमुन्मुच्य योनिप्राचुर्यतः ।   
</code></pre>
<p>मध्यमाद्वयसंयोगादेका अनामिकाद्वयसंयोगादन्या,<br>
कनिष्ठिकाद्वयसंयोगादपरा, एवं योनि प्राचुर्यात् सर्वसङ्क्षोभिणी<br>
परानन्दप्रवणत्वकारिणी । वामाशक्तिप्रधानेयं सर्वसङ्क्षोभिणी मुद्रा<br>
वामाशक्तिप्रधानत्वात् सृष्टिः । सृष्टिरेव क्षोभः । द्वारचक्रे चतुरस्रत्रयरूपे<br>
चतुर्द्वारवति त्रैलोक्यमोहने चक्रे स्थिता ॥ १।५९ ॥</p>
<p>द्राविणीमुद्रामाह -</p>
<p>क्षुब्धविश्वस्तितिकरी ज्येष्ठाप्राचुर्यमाश्रिता ।<br>
स्थूलनादकलारूपा सर्वानुग्रहकारिणी ॥ १।६० ॥<br>
सर्वाशापूरणाख्ये तु सैषा स्फुरितविग्रहा ।</p>
<pre><code>क्षुब्धस्य विश्वस्य स्थितिकरी स्वसंविन्मात्रस्थितिकारिणी । अतो   
</code></pre>
<p>ज्येष्ठाप्राचुर्यमाश्रिता, ज्येष्ठाशक्तेः स्थितिहेतुत्वात् । स्थूलनादकला-रूपा ।<br>
स्थूलनादः, श्रुतिगोचरत्वात् । नादज्जाताः कला नादकलाः षोडशस्वराः ।<br>
अत्राभियुक्तवचनम् - कलाः कला नादभवा वदन्त्यतः (प्र। सा। ७।१८) इत्यादि ।<br>
तद्रूपा, कामाकर्षिण्यादिनिवाससर्वाशापरिपूरक-चक्रपूरकत्वात्,<br>
सर्वाशापूरणाख्ये कामाकर्षिणीकलाधारत्वात् । अत एव सर्वानुग्रहकारिणी ।<br>
कामाकर्षणमेव सर्वानुग्रहः । सैषेति तच्छब्देन चतुःशतीशास्त्रोक्ता (३।६-७)<br>
सर्वविद्राविणी मुद्रा परामृश्यते । स्फुरितविग्रहा संविद्रूपत्वात् । कोऽर्थः ?<br>
ज्येष्ठाप्राचुर्याधारत्वात् स्थितिरूपिणी, अत एव ॠजुरूपमध्यमातर्जन्योः<br>
कनिष्ठिकानामिकयोश्च संयोगरूपिणी, कामाकर्षिण्यादिरूपत्वात् सर्वानुग्रहकारिणी,<br>
तदाधारत्वात् सर्वाशापरिपूरणाख्ये चक्रे संविद्रूपत्वात् स्फुरितविग्रहा<br>
चतुःशतीशास्त्रे प्रतिपादिता सैषा सर्वविद्राविणी मुद्रा स्थितेत्यर्थः ॥ १।६० -६१ ॥</p>
<pre><code>सर्वाकर्षिणीमुद्रामाह -  
</code></pre>
<p>ज्येष्ठावामासमत्वेन सृष्टेः प्राधान्यमाश्रिता ॥ १।६१ ॥<br>
आकर्षिणी तु मुद्रेयं सर्वसङ्क्षोभिणी स्मृता ।</p>
<pre><code>ज्येष्ठावामासमत्वेन ज्येष्ठावामाशक्तिद्वयसामरस्यरूपत्वात् । सृष्टेः   
</code></pre>
<p>प्राधान्यमाश्रिता । सृष्टिरूपा वामा, स्थितिरूपा ज्येष्ठा । उभयसाम्यात्<br>
सृष्टिस्थितिसाधारणीयं वामांशेन चक्रतर्जनीमध्यमा-द्वयरूपा, ज्येष्ठांशेन<br>
ॠजुसंयुक्तानामिकाकनिष्ठाद्वयरूपेत्यर्थः । अत एव वक्राङ्गुलिद्वयरूपत्वाद्<br>
आकर्षिणीयं मुद्रा सर्वसङ्क्षोभिणि सर्वसङ्क्षोभकारिणि चक्रे स्मृता । स्मृतिः<br>
पूर्वानुभवसंस्कारजन्यं ज्ञानम् । पूर्वं चतुःशतीशास्त्रे (३।७-८) अनुभूता<br>
मुद्रा इदानीं स्मृता, सवासना कथितेत्यर्थः ॥ १।६१-६२ ॥</p>
<pre><code>सर्वावेशकरीमुद्रामाह -  
</code></pre>
<p>व्योमद्वयान्तरालस्थबिन्दुरूपा महेश्वरि ॥ १।६२ ॥<br>
शिवशक्त्याख्यसंश्लेषाद् दिव्यावेशकरी स्मृता ।<br>
चतुर्दशारचक्रस्था संविदानन्दविग्रहा ॥ १।६३ ॥</p>
<pre><code>आधाराद्याज्ञान्तषट्चक्रान्तरालानि पञ्च व्योमानि । तेषां   
</code></pre>
<p>द्वयोर्द्वयोर्मध्ये एकैको बिन्दुरिति पञ्च बिन्दवः पञ्चभूतमयाः । तदुक्तमभियुक्तैः</p>
<ul>
<li>
<p>पञ्चबिन्दुमयं भेदं पञ्चप्रणवपञ्जरम् इति । तद्रूपा<br>
व्योमद्वयान्तरालस्थबिन्दुरूपा । शिवशक्त्यात्मसंश्लेषात् । शिवात्मानो<br>
दक्षकराङ्गुलयः, शक्त्यात्मानो वामकराङ्गुलयः । शिवशक्त्यात्मना<br>
परिवृत्त्येतरेतराङ्गुल्यन्तरालप्रवेशितानां<br>
सर्वेषामन्योन्यगाढपरिपीडनादेवम्भूता दिव्यावेशकरी मुद्रा दिव्यस्य<br>
प्रकाशात्मकशिवस्य, आवेशकरी सामरस्यकरी, चतुर्दशारचक्रस्था चतुर्दशारचक्रे<br>
सर्वसौभाग्यदायकनामधेये स्थिता, संविच्छक्तिः, आनन्दविग्रहा<br>
परमशिवसामरस्यरूपिणी । कोऽर्थः ?<br>
उभयकराङ्गुल्यन्तरालगतैकैकाङ्गुलिरूपपञ्चबिन्दुमयशिवशक्ति-<br>
द्वयसामरस्यनिरूपणलक्षणबन्धनात्मिकेय मुद्रा संविदैकरस्यानन्दमयी<br>
चतुर्दशारचक्रे स्थितेत्यर्थः ॥ १।६२ - ६३ ॥</p>
<p>उन्मादिनीमुद्रामाह -</p>
</li>
</ul>
<p>बिन्द्वन्तरालविलसत्सूक्ष्मरूपशिखामयी ।<br>
ज्येष्ठाशक्तिप्रधाना तु सर्वोन्मादनकारिणी ॥ १।६४ ॥<br>
दशारचक्रमास्थाय संस्थिता वीरवन्दिते ।</p>
<pre><code>बिन्द्वन्तरालाद् आधारादिब्रह्मरन्ध्रान्तर्गतयोनिमहाबिन्द्वोः   
</code></pre>
<p>स्वयम्भुपराख्ययोर्लिङ्गयोरन्तरालाद् विलसत्सूक्ष्मरूपशिखामयी विलसन्त्यौ<br>
सूक्ष्मरूपे बिसतन्तुनिभाकृती शिखेव शिखावत् शिखे अम्बिकाशान्तयोस्तन्मयी<br>
तदैकरस्यरूपा । ज्येष्ठाशक्तिप्रधाना ज्येष्ठाशक्तिप्रचुरा । सर्वोन्मादनकारिणी ।<br>
उन्मादश्चित्तविभ्रमः (अ। को। १।७।२६) । सर्वानुन्मत्तवत् सर्वव्यापारपराङ्मुखान्<br>
शिवशक्तिसामरस्यानुसन्धानपरान् करोतीत्यर्थः । दशारचक्रमास्थाय<br>
दशारचक्रं बहिर्दशारचक्रम् । वीरवन्दिते । इदन्तारिपोरहमि समराङ्गणे<br>
प्रलयप्रतिपादनपरा वीराः, तैर्वन्दिते आत्माहम्भावनया भाविते । तदुक्तं<br>
परापञ्चाशिकायाम् -</p>
<p>अहमि प्रलयं कुर्वन्निदमः प्रतियोगिनः ।<br>
पराक्रमपरो भुङ्क्ते स्वभावमशिवापहम् ॥ १।(श्लो। ५०) इति ।</p>
<p>कोऽर्थः ? अन्तः कुलाकुलबिन्दुद्वयान्तरालविलसदम्बिका-<br>
शान्ताख्यवह्न्यमृतकुण्डलिनीरूपशिखाद्वयसदृशा<br>
शक्तिशिवाख्यकरद्वयमध्यमाङ्गुष्ठद्वयसंयोगबिन्दुद्वयाकार-<br>
वर्तुलद्वयान्तर्गतकनिष्ठिकाद्वयमयी ज्येष्ठाशक्तिप्रधानत्वाद्<br>
ऋज्वाकृत्यनामातर्जनीद्वयाग्रसंयोगरूपा शिवशक्तिसामरस्या-<br>
नुसन्धानलक्षणबन्धनरूपा सर्वोन्मादिन्याख्या मुद्रा बहिर्दशारचक्रमास्थाय<br>
स्थितेत्यर्थः ॥ १।६४ - ६५ ॥<br>
महाङ्कुशमुद्रामाह -</p>
<p>वामाशक्तिप्रधाना तु महाङ्कुशमयी पुनः ॥ १।६५ ॥<br>
तद्वद् विश्वं वमन्ती सा द्वितीये तु दशारके ।<br>
संस्थिता मोदनपरा मुद्रारूपत्वमास्थिता ॥ १।६६ ॥</p>
<pre><code>बिन्द्वन्तरालविलसत्सूक्ष्मरूपशिखामयी ऋज्वाकृतितर्जन्यनामिका-संयोगरूपा   
</code></pre>
<p>ज्येष्ठाशक्तिप्रधाना पूर्वं भवति । इदानीं वामाशक्तिप्रधाना, वामा विश्वस्य<br>
वमनादङ्कुशाकारतां गता (१।३७) इति पूर्वोक्तरीत्या वामाशक्तिप्रधानत्वाद्<br>
वक्राकारतर्जनीबन्धनरूपा विश्वं वमन्ती, सृष्टिरूपत्वात् । तद्वत् परमशिववत् ।<br>
द्वितीये तु दशारके अन्तर्दशारे । मोदनपरा<br>
परशिवसामरस्यलक्षणपरानुसन्धानमयी, अत एव मुद्रारूपत्वमास्थिता ।<br>
अयमर्थः - पूर्वोक्तमुद्रालक्षणविमर्शमय-चिच्छक्तिरेव<br>
वामाशक्तिभूततर्जनीद्वयमयपरशिवसामरस्य-परानन्दप्रवणरूपा<br>
महाङ्कुशमुद्राऽन्तर्दशारे स्थितेति ॥ १।६५ - ६६ ॥</p>
<pre><code>खेचरीमुद्रामाह -  
</code></pre>
<p>धर्माधर्मस्य सङ्घट्टादुत्थिता वित्तिरूपिणी ।<br>
विकल्पोत्थक्रियालोपरूपदोषविघातिनी ॥ १।६७ ॥<br>
विकल्परूपरोगाणां हारिणी खेचरी परा ।<br>
सर्वरोगहराख्ये तु चक्रे संविन्मयी स्थिता ॥ १।६८ ॥</p>
<p>धर्माधर्मस्य सङ्घट्टात् । धर्मः शक्तिः, सृष्ट्यादिसकल-धर्मपरत्वात् ।<br>
अधर्मः शिवः, तत्तत्सकलधर्मरहितत्वात् । तयोः सङ्घट्टः सामरस्यम्,<br>
तस्मादुत्थिता । वित्तिरूपिणो । वित्तिः संवित्तिः । विकल्पोत्थक्रियालोप-रूपदोषविघातिनी ।<br>
विकल्पः कोटिद्वयावलम्बनम् एवं वा न वेति संशयज्ञानम्, विकल्पोत्थाः क्रिया<br>
नित्यनैमित्तिककाम्यरूपाः, तल्लोपेन प्रत्यवायः प्रायो जायते, तस्य विघातिनी ।<br>
विकल्परूपरोगाणां हारिणी । परिपूर्णभावस्य शिवस्य मयैवमेतत्कर्तव्यं न वेति<br>
विकल्परूपा रोगा आधय एव व्याधयः, तदुक्तमभियुक्तैः - अपूर्णम्मन्यता<br>
व्याधिः कार्पण्यैकनिदानभूः । क्लेशावहोऽतिकष्टश्च इति तेषां हारिणी खेचरी -</p>
<p>खे निरस्तसकलक्रियाक्रमे या चितिश्चरति शाश्वतोदया ।<br>
सा शिवत्वसमवाप्तिकारिणी खेचरी सकलखेदहारिणी ॥ १।(चि। ३८)</p>
<pre><code>इति मदुक्तरीत्या निर्विकल्पबोधभूमिसञ्चारिणी चितिः चिच्छक्तिः   
</code></pre>
<p>परमशिवसामरस्यरूपा तदधिष्ठितत्वात् सर्वरोगहराख्ये चक्रे संविन्मयी स्थिता ।<br>
कोऽर्थः ? शिवशक्तिमयदक्षवामबाहुद्वयपरिवर्तन-<br>
रूपतर्जनीद्वयावलम्बितव्यत्यस्तकरद्वयकनिष्ठानामिकाद्वन्द्वतदुपरि-<br>
स्थितमध्यमाद्वयाग्रसंयुक्ताङ्गुष्ठद्वयाग्रसंयोजनलक्षणबन्धन-रूपा<br>
शिवशक्तिद्वयसङ्घट्टादुत्थिता परा निर्विकल्पबोधभूमिसञ्चारिणी, अत एव<br>
विकल्पजनितनित्यनैमित्तिककाम्यकर्मलोपरूपदोषविघातिनी, अत एव च<br>
विकल्परूपरोगाणामपूर्णम्मन्यतालक्षणानां हारिणी सर्वरोगहराख्ये चक्रे<br>
खेचरी मुद्रा स्थितेत्यर्थः ॥ १।६७ - ६८ ॥</p>
<pre><code>बीजमुद्रामाह -  
</code></pre>
<p>शिवशक्तिसमाश्लेषस्फुरद्व्योमान्तरे पुनः ।<br>
प्रकाशयन्ती विश्वं सा सूक्ष्मरूपस्थितं सदा ॥ १।६९ ॥<br>
बीजरूपा महामुद्रा सर्वसिद्धिमये स्थिता ।</p>
<pre><code>शिवशक्त्योः समाश्लेषः सामरस्यं तन्मध्ये स्फुरद्व्योमान्तरे   
</code></pre>
<p>प्रकाशविमर्शरूपसूक्ष्मतरगगनान्तराले । सूक्ष्मरूपस्थितं<br>
कारणतावन्मात्रतया स्थितम् । विश्वं सदा सर्वदा प्रकाशयन्ती, अत एव बीजरूपा<br>
महामुद्रा, तस्या भाविचराचररूपविश्वोत्पत्तिहेतुत्वात् । सर्वसिद्धिमये<br>
विश्वोत्पत्तिहेतुभूतबीजमुद्राधारत्वात् सर्वस्य शिवादेर्भूम्यन्तस्य सिद्धिरुत्पत्तिः,<br>
तदुक्तं श्रीप्रत्यभिज्ञाहृदये - चितिः स्वतन्त्रा विश्वसिद्धिहेतुः (सू। १) इति, तन्मये चक्रे<br>
स्थिता । कोऽर्थः ?<br>
शिवशक्तिसञ्ज्ञितोभयकरव्यत्यस्तकनिष्ठिकाद्वयाग्रावलम्बनवक्रोभया-<br>
नामिकोभयपार्श्वप्रसृतसंयुक्ताग्रमध्यमाद्वयोपरिस्थितवक्राकार-<br>
तर्जन्यङ्गुष्ठयुगलाग्रसमाश्लेषान्तरालप्रतीयमानगगनान्तराले<br>
कारणतावन्मात्रतया स्थितं विश्वं प्रकाशयन्ती बीजमुद्रा सर्वसिद्धिमयाभिधे<br>
चक्रे स्थितेत्यर्थः ॥ १।६९ - ७० ॥</p>
<p>योनिमुद्रामाह -</p>
<p>सम्पूर्णस्य प्रकाशस्य लाभभूमिरियं पुनः ॥ १।७० ॥<br>
योनिमुद्रा कलारूपा सर्वानन्दमये स्थिता ।</p>
<pre><code>सम्पूर्णस्य प्रकाशस्य प्रकाशात्मनः परशिवस्य । लाभाभूमिः   
</code></pre>
<p>प्राप्तिस्थानम् । अत एव इयं योनिमुद्रा, योनिरूपा मुद्रा योनिमुद्रा, योनिस्त्रिकोणम् ।<br>
वामादीच्छादिशक्तित्रितयसामरस्यरूपान्तस्त्रिकोणान्तराल-रूपिणी । कलारूपा<br>
हार्द्धकलात्मकविमर्शशक्तिरूपा । अत एव सर्वानन्द-मये<br>
शिवशक्तिसामरस्यसमुदितपरानन्दलक्षणपरमबिन्दुरूपसर्वानन्द-मयनाम्नि चक्रे<br>
स्थिता । कोऽर्थः ? वामेच्छारूपवक्रतर्जनीद्वयाग्र-<br>
गृहीतव्यत्यस्तानामिकाद्वयाग्रपरिगतज्येष्ठाज्ञानमयऋजुसंयुक्ताग्र-<br>
मध्यमाद्वयमध्यगतरौद्रीक्रियात्मककनिष्ठिकाग्रयोजितसम्पूर्ण-<br>
प्रकाशरूपाङ्गुष्ठद्वयाग्ररूपा विमर्शकलारूपमयी योनिमुद्रा<br>
प्रकाशविमर्शसामरस्यलक्षणपरबिन्दुमयसर्वानन्दमये चक्रे स्थितेत्यर्थः ॥ १।७० -<br>
७१ ॥</p>
<p>उपसंहरति -</p>
<p>क्रियाचैतन्यरूपत्वादेवं चक्रमयं स्थितम् ॥ १।७१ ॥</p>
<pre><code>क्रिया, क्रियाशक्तिस्तु विश्वस्य मोदनाद्द्रावणात् तथा (१।५७) इत्युपक्रान्ता   
</code></pre>
<p>क्रियाशक्तिरेव भेदेन विरचनामयी वामादिशक्तिप्राधान्य-भेदात्<br>
सङ्क्षोभिण्यादियोन्यन्ततत्तन्मुद्रारूपेण, चैतन्यरूपत्वात् चक्रमयं<br>
त्रैलोक्यमोहनादिसर्वानन्दमयान्तनवचक्रमयं स्थितमित्यर्थः ॥ १।७१ ॥</p>
<pre><code>ननु यदा सा परमा शक्तिः स्वेच्छया विश्वरूपिणी (१।९) इत्युपक्रान्तम्,   
</code></pre>
<p>कथं पुनः क्रियाचैतन्यरूपत्वादेवं चक्रमयं स्थितम् (१।७१) इत्युपसंह्रियते ?<br>
इत्याशङ्क्य तर्हि महान् प्रकृतोपसंहारस्त्वयमित्याह -</p>
<p>इच्छारूपं परं तेजः सर्वदा भावयेद् बुधः ।</p>
<p>परं तेजः शिवशक्तिसामरस्यरूपपरामयं ज्योतिः । इच्छारूपं<br>
स्वेच्छागृहीतनानानामरूपप्रपञ्चमयम् । सर्वदा कालत्रयेऽपि । भावयेद् बुधः<br>
साक्षात् पर शिवरूपनिजगुरुकटाक्षपातेन ।</p>
<p>घृणा शङ्का भयं लज्जा जुगुप्सा चेति पञ्चमी ।<br>
कुलं शीलं च जातिश्चेत्यष्टौ पाशाः प्रकीर्तिताः ॥</p>
<pre><code>इत्यभियुक्तवचनोक्तपरिपाटितपाशाष्टकतया परिस्फुरत्परशिवाहं-भावः   
</code></pre>
<p>स्वेच्छाकल्पितनानानामरूपप्रपञ्चमयं श्रीचक्ररूपेण परिणतं परामयं<br>
तेजः सर्वदा भावयेदित्यर्थः ।</p>
<pre><code>पुनरस्यैव चक्रस्य प्रकारान्तरेण वासनान्तरमाह -  
</code></pre>
<p>त्रिधा च नवधा चैव चक्रसङ्केतकः पुनः ॥ १।७२ ॥</p>
<pre><code>स्पष्टम् ॥ १।७२ ॥  

  तत्रादौ त्रिधात्ववासनामाह -  
</code></pre>
<p>वह्निनैकेन शक्तिभ्यां द्वाभ्यां चैकोऽपरः पुनः ।<br>
तैश्च वह्नित्रयेणापि शक्तीनां त्रितयेन च ॥ १।७३ ॥<br>
पद्मद्वयेन चान्यः स्याद् भूगृहत्रितयेन च ।<br>
पञ्चशक्तिचतुर्वह्निपद्मद्वयमहीत्रयम् ॥ १।७४ ॥</p>
<p>परिपूर्णं महाचक्रं</p>
<pre><code>एकेन वह्निना द्वाभ्यां शक्तिभ्यामेकः प्रकारः । तैश्च   
</code></pre>
<p>एकवह्निशक्तिद्वयरूपैस्त्रिकोणत्रयैः पुनर्वह्नित्रयेण शक्तीनां त्रितयेन चापरः<br>
प्रकारः । अयमर्थः - त्रिकोणानामेवोपरि विस्तारक्रमेण पुनर्वह्नित्रयेण शक्तित्रयेण<br>
च जायतेऽयमेकः प्रकारः । पद्मद्वितयेन भूगृहत्रितयेन चान्यः प्रकारः ।<br>
पद्मद्वय (यम्) वृत्तत्रयान्तरालयोर्-अष्टदलं षोडशदलं चेति भूगृहत्रितयं<br>
चतुरस्रत्रयम् । एवं कृते सति पञ्च शक्तयश्चत्वारो वह्नयः पद्मद्वयं<br>
महीत्रयं चेति परिपूर्णं महाचक्रं समष्टिरूपम् ॥ १।७३ - ७५ ॥</p>
<pre><code>  तत्प्रकारत्रयमेव विविच्य विवृणोति -  
</code></pre>
<p>तत्प्रकारः प्रदर्श्यते ।<br>
तत्राद्यं नवयोनि स्यात् तेन द्विदशसंयुतम् ॥ १।७५ ॥<br>
मनुयोनि परं विन्द्यात् तृतीयं तदनन्तरम् ।<br>
अष्टद्व्यष्टदलोपेतं चतुरस्रत्रयान्वितम् ॥ १।७६ ॥</p>
<pre><code>  जातावेकवचनम् । तत्प्रकाराः प्रदर्शन्त इत्यर्थः । तत्र तेषु प्रकारेषु ।   
</code></pre>
<p>आद्यं नवयोनि । वह्निनैकेन शक्तिभ्यां द्वाभ्यामित्यस्य विवरणम् । एकस्य<br>
वह्नेर्द्वयोः शक्त्योश्च संयोगे सति बैन्दवत्रिकोणाष्टकोणैर्नवयोनिचक्रं<br>
भवतीत्यर्थः । तेन द्विदशसंयुतं मनुयोनि परं विन्द्यात् । तेन नवयोनि-चक्रेण ।<br>
द्विदशसंयुतं दशारद्वयसंयुतम् । मनुयोनि चतुर्दशकोणम् । परं द्वितीयं<br>
जानीयात् । तेन वह्नित्रये शक्तित्रये च कृते सति दशारचक्र-द्वयं चतुर्दशारचक्रं च<br>
चक्रत्रितयं द्वितीयं चक्रं भवतीत्यर्थः । तदनन्तरमष्टद्व्यष्टदलोपेतं<br>
चतुरस्रत्रयान्वितम् । तेन चक्रद्वये-नानन्तरमव्यवधानेन स्थितमत्यन्तसन्निहितम् ।<br>
अष्टदलकमलेन षोडशदलकमलेन चोपेतं चतुरस्रत्रयात्मकं तृतीयं चक्रमित्यर्थः<br>
॥ १।७५ - ७६ ॥</p>
<pre><code>ननु त्रयाणां चक्राणामेकैकप्रकारत्वं कथमिति ? उच्यते -   
</code></pre>
<p>प्रत्येकमंशभेदेन सर्गस्थितिलयक्रमात् इति सङ्केतपद्धत्युक्तरीत्या<br>
एकैकचक्रावयवत्रितयस्य सृष्टिस्थितिसंहारभेदात् क्रोडीकारः । तद्यथा -<br>
चतुरस्रत्रयं सृष्टिसृष्टिः, षोडशदलपद्मं सृष्टिस्थितिः, अष्टदलपद्मं<br>
सृष्टिसंहारः । एवं चक्रत्रयमयं सृष्टिमयत्वादेकम् । एवं चतुर्दशारं<br>
स्थितिसृष्टिः बाह्यदशारं स्थिति - स्थितिः, अन्तर्दशारं स्थितिसंहारः । एवं<br>
चक्रत्रयं स्थितिमयत्वादेकम् । एवमष्टकोणं संहारसृष्टिः, त्रिकोणं<br>
संहारस्थितिः, बैन्दवं संहारसंहारः । एवं चक्रत्रयं संहारमयत्वादेकम्<br>
। इत्येतत् सर्वं मनसि निधायाह -</p>
<p>चक्रस्य त्रिप्रकारत्वं कथितं परमेश्वरि ।</p>
<p>स्पष्टम् ।</p>
<pre><code>ननु चक्रस्य त्रैविध्यमुक्तं यदि तर्हीदं चक्रं मध्यचक्रमारभ्य   
</code></pre>
<p>किमुत्पादयितुं न शक्यत इत्यत आह -</p>
<p>सृष्टिः स्यान्नवयोन्यादिपृथ्व्यन्तं संहृतिः पुनः ॥ १।७७ ॥<br>
पृथ्व्यादिनवयोन्यन्तमिति शास्त्रस्य निर्णयः ।</p>
<pre><code>अत्र नवयोनिशब्देन नवयोन्यन्तर्गतं बैन्दवं चक्रं लक्ष्यते । तद्   
</code></pre>
<p>बैन्दवं चक्रमारभ्य चतुरस्रान्तोद्धारः सृष्टिः । संहृतिः पुनः<br>
पृथ्व्यादिनवयोन्यन्तमिति । तथा च चतुरस्रत्रयमारभ्य बैन्दवान्तमुद्धारः<br>
संहार इत्यर्थरः । इति चतुःशतीशास्त्रस्य निर्णयः । अतो न<br>
मध्यमादिचक्रमुद्धारयतीति तात्पर्यम् । यथा देवदत्तविष्णुमित्रयज्ञदत्तेषु<br>
प्रस्तुतेषु देवदत्तयज्ञदत्तयोः फलानि देयानीत्युक्ते विष्णुमित्रस्य न देया नीति गम्यते,<br>
तद्वत् ॥ १।७७-७८ ॥</p>
<pre><code>पूर्वं श्रीचक्रमवयवशो विभज्य वासनामुक्त्वेदानीं समष्टिचक्रस्य   
</code></pre>
<p>वासनामाह -</p>
<p>एतत्समष्टिरूपं तु त्रिपुराचक्रमुच्यते ॥ १।७८ ॥</p>
<pre><code>एतत्समष्टिरूपं सृष्ट्यादित्रितयं समष्टिर्नाम । अवयवी तु तथा न भवति,   
</code></pre>
<p>सृष्टिपदेन स्थितिपदेन संहारपदेनापि च नाभिधीयते, किन्तु त्रिपुराचक्रमुच्यते ।<br>
त्रिपुरायाः सृष्ट्यादिभ्यः पुरा विद्यमानत्वात् तत्पदाभिधेयाया अनाद्यन्तरूपायाः<br>
स्वसंविदश्चक्रमाविर्भावभूमिरित्युच्यते । तदुक्तं सङ्केतपद्धत्याम् - वशिन्योऽष्टौ<br>
सान्तरालम् इत्यादिना अनाख्या सर्वगा ततः इत्यन्तेन ॥ १।७८ ॥</p>
<pre><code>  ननु स्वसंविद्रूपा त्रिपुरैव सा ज्ञायताम्, किमेतेन चक्रवासनालक्षणेन   
</code></pre>
<p>बकबन्धनप्रयासेनेत्यत आह -</p>
<p>यस्य विज्ञानमात्रेण त्रिपुराज्ञानवान् भवेत् ।</p>
<pre><code>यस्य विज्ञानमात्रेण यस्मिन् विज्ञात एव, त्रिपुराचक्रज्ञान-मात्रेण   
</code></pre>
<p>त्रिपुराज्ञानवान् ज्ञाता भवेत् । कोऽर्थः ? शुद्धाया निराकारमूर्तेस्त्रिपुराया<br>
ज्ञानमशक्यम् । अत एवोक्तरीत्यैव एतच्चक्रवासनया तन्मध्ये बैन्दवचक्रे क्रोडीकृता<br>
सा ज्ञातुं शक्येत्यर्थः । तदुक्तमभियुक्तैः -</p>
<p>घृतकाठिन्यवच्चक्रमहायोनौ चिदम्बरम् ।<br>
द्रुतहेमघनीभावमिव मूर्तीकरोम्यहम् ॥ १।(सु। वा। ३६) इति ।</p>
<p>चक्रस्य पूर्वमुद्दिष्टं नवधात्वमिदानीं वक्तुं प्रतिजानीते -</p>
<p>चक्रस्य नवधात्वं च कथयामि तव प्रिये ॥ १।७९ ॥</p>
<p>यतः प्रियतमाऽसि त्वम्, अतो रहस्यमपि कथयामीत्यर्थः ॥ १।७९ ॥</p>
<p>इदानीं नवधात्वमेवाह -</p>
<p>आदिमं भूत्रयेण स्याद् द्वितीयं षोडशारकम् ।<br>
अन्यदष्टदलं प्रोक्तं मनुकोणमनन्तरम् ॥ १।८० ॥<br>
पञ्चमं दशकोणं स्यात् षष्ठं चापि दशारकम् ।<br>
सप्तमं वसुकोणं स्यान्मध्यत्र्यस्रमथाष्टमम् ॥ १।८१ ॥<br>
नवमं त्र्यस्रमध्यं स्यात्</p>
<pre><code>  भूत्रयेण चतुरस्रत्रयेण । मनुकोणं चतुर्दशारम् । वसुकोणम् अष्टकोणम्   
</code></pre>
<p>। स्पष्टमन्यत् ॥ १।८० -८२ ॥</p>
<pre><code>उक्तानां नवचक्राणां नामान्याह -  
</code></pre>
<p>तेषां नामान्यतः शृणु ।<br>
त्रैलोक्यमोहनं चक्रं सर्वाशापरिपूरकम् ॥ १।८२ ॥<br>
सर्वसङ्क्षोभणं गौरि सर्वसौभाग्यदायकम् ।<br>
सर्वार्थसाधकं चक्रं सर्वरक्षाकरं परम् ॥ १।८३ ॥<br>
सर्वरोगहरं देवि सर्वसिद्धिमयं तथा ।<br>
सर्वानन्दमयं चापि नवमं शृणु सुन्दरि ॥ १।८४ ॥</p>
<pre><code>त्रैलोक्यमोहनम् । लोक्यत इति लोकः, लोक्यतेऽनेनेति लोकः, लोकयतीति लोक इति   
</code></pre>
<p>कर्मकरणकर्तृव्युत्पत्त्या मेयमानमातृलक्षणं त्रैलोक्यम्, तस्य मोहनं<br>
तिरोधायकमद्वैतप्रतीत्युत्पादनेन । सर्वाशापरिपूरकम् । आशा नाम अतृप्तस्य<br>
पदार्थान्तरेषु स्पृहा, तस्याः सर्वस्याः स्पृहायाः परिपूरकं नित्यपरिपूर्ण-<br>
तृप्तिलक्षणपरमशिवसामरस्यप्रतिपादनेन । सर्वसङ्क्षोभणम् । सर्वस्य क्षित्यादेः<br>
शिवान्तस्योपर्युपरि तत्त्वक्रमेण सङ्क्षोभः, तस्य संहारलक्षणस्य कारकम्,<br>
भेदप्रपञ्चलयरूपत्वात् । सर्वसौभाग्यदायकम् । सर्वसौभाग्यं<br>
सर्वस्पृहणीयता, तस्या दायकम्, सर्वस्पृहणीयपरप्रेमास्पदपरशिवैक्यप्रतिपादनेन ।<br>
सर्वार्थसाधकम् । सर्वेषां वैदिकानां तान्त्रिकाणां क्रियाणामर्थः प्रयोजनं<br>
परशिवप्राप्तिः, तदुक्तं महाकविभिः -</p>
<p>बहुधा ह्यागमैर्भिन्नाः पन्थानः सिद्धिहेतवः ।<br>
त्वय्येव निपतन्त्योघा जाह्नवीया इवार्णवे ॥ १।(रघु। १०।२६) इति ।</p>
<pre><code>तत्साधयति । सर्वरक्षाकरम् । रक्षा नाम प्रतिकूलपदार्थादुपहतिपरिहारः   
</code></pre>
<p>। षट्त्रिंशत्तत्त्वात्मकं सर्वमेव प्रतिकूलपदार्थः, तस्मात् सर्वस्माद् रक्षां<br>
शिवाहम्भावभावनालक्षणां करोति । तदुक्तं परापञ्चाशिकायाम् -</p>
<p>अहमि प्रलयं कुर्वन्निदमः प्रतियोगिनः ।<br>
पराक्रमपरो भुङ्क्ते स्वभावमशिवापहम् ॥ १।(श्लो। ५०) इति ।</p>
<pre><code>सर्वरोगहरम् । भेदलक्षणं षट्त्रिंशत्तत्वात्मकं सर्वमेव रोगः, तस्य   
</code></pre>
<p>हरम्, अभेदप्रतीतिहेतुत्वात् । अत्रैवोक्तम् - विकल्परूपरोगाणां हारिणी खेचरी परा<br>
(१।८६) इति । सर्वसिद्धिमयम् । सर्वस्य सिद्धिरुत्पत्तिः स्थितिः संहारश्च, तन्मयम्,<br>
त्रिकोणस्य सर्वसृष्टिस्थितिसंहारहेतुत्वात् । तदुक्तं श्रीप्रत्यभिज्ञाहृदये - चितिः<br>
स्वतन्त्रा विश्वसिद्धिहेतुः (सू। १) इति । सर्वानन्दमयम् ।<br>
शिवशक्तिलक्षणप्रकाशविमर्शसामरस्यरूपत्वात् । अत्र सर्वत्र<br>
प्रवृत्तिनिमित्तभेदादद्वैतविश्रान्तिरेव परमार्थः ॥ १।८२ - ८४ ॥</p>
<pre><code>पूर्वोक्तवासनाचक्रस्य प्रयोजनमाह -  
</code></pre>
<p>अत्र पूज्या महादेवी महात्रिपुरसुन्दरी ।</p>
<pre><code>  महादेवी । महती देशकालाकारैरनाकलितत्वात्, द्योतनादिति देवी,   
</code></pre>
<p>देवीपदाभिधेया विमर्शरूपा । अत्र त्रिधा च नवधा च (१।७२) इति<br>
पूर्वोक्तवासनाचक्रे । महात्रिपुरसुन्दरी । महती अनावरणा चिद्रूपिणी, त्रिपुरा<br>
तुर्यरूपत्वात्, सुन्दरी स्वस्वात्मतया सर्वस्य स्पृहणीयत्वात् । एवं विद्या<br>
स्वसंविद्देवता पूज्या वक्ष्यमाण (३।२-४) परादित्रिविधरूपया पूजया भावनीया ।<br>
त्रैलोक्यमोहनादिनवचक्राणां स्वस्वनामानुरूपार्थ-<br>
वासनालक्षणफलान्युक्त्वेदानीं समष्टिचक्रस्य फलमाह -</p>
<p>परिपूर्णं महाचक्रमजरामरकारकम् ॥ १।८५ ॥</p>
<pre><code>  परिपूर्णं नवचक्रसमष्टिरूपं महायोनिमध्यमहा-  
</code></pre>
<p>बिन्दुचक्रस्फुरत्प्रकाशविमर्शसामरस्यरूपपराप्रभापटलमयसर्वानन्दमयं<br>
सर्वावरणसमग्रं च महाचक्रम् । विश्वमय-विश्वोत्तीर्णपरामयत्वाद्<br>
अजरामरकारकम् । अजरः कालत्रया-तीतत्वात्, अत एवामर उत्पत्तिविनाशरहितत्वात्,<br>
अजरामरः परमशिवः । कारकं स्वपूजकस्य<br>
कालत्रयातीतोत्पत्तिविनाशरहितनित्यपरशिवत्व-प्राप्तिलक्षणं मोक्षं करोतीत्यर्थः ॥ १।८५<br>
॥</p>
<pre><code>चक्रसङ्केतमुपसंहरति -  
</code></pre>
<p>एवमेष महाचक्रसङ्केतः परमेश्वरि ।<br>
कथितास्त्रिपुरादेव्या जीवन्मुक्तिप्रवर्तकः ॥ १।८६ ॥</p>
<pre><code>एवम् उक्तप्रकारेण । त्रिपुरादेव्याः पूर्वोक्त (१।६) लक्षणायाः ।   
</code></pre>
<p>महाचक्रसङ्केतः षट्- त्रिंशत्तत्त्वचक्ररूपत्वान्-महाचक्रम् । जीवतो मुक्तिः जीवन्मुक्तिः<br>
। मुक्तिर्हि बन्धनादुद्बन्धनं घृणादिपाशाष्टकेन । कोऽर्थः ?<br>
परशिवादिस्वगुरुपरदेवताधिगतपरमार्थश्चक्रसङ्केतकः स्वपरामर्शकस्य<br>
हठादेव सकलपाशविनाशनेन शिवाहम्भावभावनां प्रवर्तयतीत्यर्थः ॥ १।८६ ॥</p>
<p>इति श्रीपरमयोगीन्द्रपरमहंसपुण्यानन्दशिष्यपरमहंसा-<br>
मृतानन्दयोगिप्रवरविरचितायां योगिनीहृदयदीपिकायां<br>
चक्रसङ्केतः प्रथमः ॥</p>
<h2 id="२-मनतर">२ मन्त्रः</h2>
<p>मन्त्रसङ्केतो द्वितीयः</p>
<pre><code>  अथ द्वितीयं मन्त्रसङ्केतकं श्रोतृजनप्रवृत्तये फलप्रतिपादनपूर्वकं   
</code></pre>
<p>वक्तुं प्रतिजानीते -</p>
<p>मन्त्रसङ्केतकं दिव्यमधुना कथयामि ते ।<br>
यद्वेत्ता त्रिपुराकारो वीरचक्रेश्वरो भवेत् ॥ २।१ ॥</p>
<pre><code>दिव्यं प्रकाशविमर्शरूपपरशिवपराशक्तिप्रतिपादन-परत्वात् ।   
</code></pre>
<p>मन्त्रसङ्केतकम् । मननात् त्रायन्ते साधकमिति मन्त्राश्चिन्मरीचयः । तद्वाचकत्वाद्<br>
वैखरीवर्णविलास-भूतानां सौभाग्यविद्यादीनां मननत्राणता । तदुक्तं<br>
सङ्केतपद्धत्याम् - मननात् त्राणधर्माऽसौ मन्त्रोऽयं परिकीर्तितः इति । सङ्केतकं<br>
पूर्वोक्त (१।६) लक्षणम् । अधुना कथयामीति । प्रकाशात्मकोऽहं ते<br>
विमर्शरूपिण्याः कथयामि, हृदयङ्गमतां नयामीत्यर्थः । यद्वेत्ता यस्य<br>
मन्त्रसङ्केतकस्य वेत्ता ज्ञाता । त्रिपुराकारो वेदनसपरिस्फुरत्परशिवभट्टारकः ।<br>
वीरचक्रेश्वरो भवेत् । वीराः पूर्वोक्त (१।६५) लक्षणाः, तेषां चक्रं समूहः,<br>
तस्येश्वरः परशिवः । कोऽर्थः ? एतन्मन्त्र-<br>
सङ्केतप्रतिपादितश्रीविद्यादिमन्त्ररहस्यभूतपरभावना-प्रणाशितमायाजालः परशिव<br>
एव भवेदित्यर्थः ॥ २।१ ॥</p>
<pre><code>  पूर्वोक्तत्रैलोक्यमोहनादिनवचक्रेश्वरीमन्त्रानेवोपक्रम्य मन्त्रसङ्केतमारभते   -  
</code></pre>
<p>करशुद्धिकरी त्वाद्या द्वितीया चात्मरक्षिका ।<br>
आत्मासनगता देवी तृतीया तदनन्तरम् ॥ २।२ ॥<br>
चक्रासनगता पश्चात् सर्वमन्त्रासनस्थिता ।<br>
साध्यसिद्धासना षष्ठी मायालक्ष्मीमयी परा ॥ २।३ ॥<br>
मूर्तिविद्या च सा देवी सप्तमी परिकीर्तिता ।<br>
अष्टम्यावाहिनी विद्या नवमी भैरवी परा ॥ २।४ ॥</p>
<pre><code>करशुद्धिकरी -  
</code></pre>
<p>आत्मतत्त्वगतयोरशुधयोरत्र कर्मकरणात्मनोर्द्वयोः ।<br>
शुद्धतत्त्वलयभावनामयी शुद्धिरात्मकरयोः परा मता (चि। ११)</p>
<pre><code>  इत्यस्मदुक्तरीत्या कर्मेन्द्रियान्तःपातिनोः   
</code></pre>
<p>करयोरशुद्धतत्त्वान्तर्गतयोरशुद्धयोः शुद्धतत्त्वलयभावना शुद्धिः, तत्करीयं<br>
विद्या, पराहन्ताप्रतिपादनपरत्वात् । अत्रैव वक्ष्यति - कर्मेन्द्रियाणां वैमल्यात्<br>
करशुद्धिकरी स्मृता (३।१२५) इति । आद्या त्रैलोक्यमोहनचक्रेश्वरी विद्येत्यर्थः । नन्वत्र<br>
करशुद्ध्यादिमन्त्राणां सङ्ख्यामेव करोति, किमिति नोद्धरति ? उच्यते,<br>
वामकेश्वरशास्त्र एवासामुद्धारः, अत्र त्वज्ञातार्थप्रतिपादनपरत्वादस्य<br>
शास्त्रस्येति न मन्त्रोद्धारः क्रियत इति । द्वितीया चात्मरक्षिका । भेदलक्षणविपक्ष-<br>
सङ्कटोत्तारणं परमिहात्मरक्षणम् (चि। ७) इत्यस्मदुक्तरीत्या<br>
भेदप्रपञ्चलक्षणप्रतिपक्षपराभवरूपसङ्कटाद्रक्षाम-भेदप्रतीतिरूपां<br>
पराहन्ताप्रतिपादनेनात्मनः करोतीत्यात्मरक्षिका द्वितीया<br>
सर्वाशापरिपूरकाख्यद्वितीयचक्रेश्वरी विद्येत्यर्थः । आत्मासनगता देवी तृतीया ।<br>
आत्मचक्रमनुदेवतात्मनामासनं शिवमयत्वभासनम् (चि। ४५) इत्यस्मदुक्तरीत्या<br>
साधकचक्रमन्त्र-देवतानां स्वसंविद्रूपतयाऽनुसन्धानलक्षणासनचतुष्टय-<br>
विद्यानामादिभूताऽऽत्मासनगता विद्या तृतीया सर्वसङ्क्षोभकरलक्षण-<br>
तृतीयचक्रेश्वरी विद्येत्यर्थः । तदनन्तरं चक्रासनगता । तदनन्तरोक्त-चक्रासनगता<br>
चतुर्थी विद्या सर्वसौभाग्यदायकलक्षणचतुर्थचक्रेश्वरी विद्येत्यर्थः । पश्चात्<br>
सर्वमन्त्रासनस्थिता । अनन्तरोक्तवासनापुर्वोक्त (२।१)<br>
लक्षणमननत्राणलक्षणचिन्मरीचिप्रसरणाखिलावरणदेवतामन्त्रासन-स्थिता <br>
पञ्चमी विद्या, सर्वार्थसाधकाभिधानलक्षणपञ्चम-चक्रेश्वरी विद्येत्यर्थः ।<br>
साध्यसिद्धासना षष्ठी ।</p>
<p>सर्वपीठनिवासिन्यः सर्वगाश्चिन्मरीचयः ।<br>
भैरव्यो भरिताकारा रक्षन्तु कुलमातरः ॥</p>
<pre><code>इति प्रमाणिकवचनोक्तरीत्या चिन्मरीचिमयपरिणतावरणदेवताः साध्याः   
</code></pre>
<p>सृष्टिस्थाः सप्तसङ्ख्याकत्रिकोणादिषोडशदलान्तचक्रपद-<br>
गताश्चतुरस्रत्रयपदगताश्च देवताः सृष्टिक्रमरूपत्वात् साध्याः । तदुक्तमत्रैव -<br>
सृष्टिः स्यान्नवयोन्यादिपृथ्व्यन्तम् (१।७७) इति । साध्यास्ता एव संहृतिकाले<br>
सिद्धाश्चतुरस्रादिबैन्दवान्तक्रमेणोपसंहृताः । तदुक्तमत्रैव - संहृतिः पुनः<br>
पृथ्व्यादिनवयोन्यन्तम् (१।७७-७८) इति । अत्र सिद्धिः संहारः । तदुक्तं<br>
श्रीप्रत्यभिज्ञाहृदये - चितिः स्वतन्त्रा विश्वसिद्धिहेतुः (सू। १) इति । एवं<br>
सृष्टिसंहारक्रमेणानुसन्धीय-मानानां साध्यसिद्धानामावरणदेवतानामासने<br>
स्थिता विद्या साध्यसिद्धासना षष्ठी, सर्वरक्षाकरनामधेयषष्ठचक्रेश्वरी<br>
विद्येत्यर्थः । मायालक्ष्मीमयी परा मूर्तिविद्या च सा देवी सप्तमी परिकीर्तितेति । अस्या<br>
विद्यायाश्चतुःशतीशास्त्रेऽनुद्धृतत्वादत्रोद्धारः क्रियते । माया भुवनेश्वरीबीजम्,<br>
लक्ष्मीः श्रीबीजम्, तन्मयी तत्प्रचुरा । तयोर्-ऊर्ध्वगता परा -</p>
<p>चतुर्दशयतुं भद्रे तिथीशान्तसमन्वितम् ।<br>
तृतीयं ब्रह्म सुश्रोणि हृदयं भैरवात्मनः ॥ (श्लो। ९)</p>
<pre><code>इति श्रीपरात्रिंशिकोक्तबीजं परा, परावाचकत्वात् । तद्वीजत्रयात्मिका   
</code></pre>
<p>[ब्रह्मविष्णुरुद्रात्मकत्वाच्च सा विद्या श्रीमहात्रिपुरसुन्दरीमूर्ति-कल्पनायां विनियुक्ता]<br>
सप्तमी सर्वरोगहराभिधानसप्तमचक्रेश्वरी विद्येत्यर्थः । अष्टम्यावाहिनी विद्या ।</p>
<p>आन्तरस्य निजसंविदात्मनो मातुरक्षकरणाध्वना बहिः ।<br>
मेयसंविदि समर्पणं तदावाहनं समरसत्वलक्षणम् ॥ (चि। २०)</p>
<pre><code>इत्यस्मदुक्तरीत्या स्वहृदयकमलकर्णिकामध्ये स्फुरन्त्याः संवित्-कलायाः   
</code></pre>
<p>आत्मा मनसा संयुज्यते, मन इन्द्रियेण, इन्द्रियमर्थेन (न्या। भा। १।१।४) इति<br>
तन्त्रान्तरोक्तपरिपाट्या बहिरर्थप्रसरणलक्षणावाहिनी विद्या<br>
सर्वसिद्धिप्रदाऽष्टमचक्रेश्वरी विद्येत्यर्थः । नवमी भैरवी परा । भैरवी विश्वस्य<br>
भरणात् स्थितिहेतुतया, रक्षणात् परचिन्मात्रपर्यवसानलक्षण-संहारकारणतया,<br>
वमनात् सृष्टिहेतुतया च ॥ २।२-४ ॥</p>
<pre><code>ननु भैरवी चतुःशतीशास्त्रे नोक्ता, किमित्यत्र नोद्धृता, सप्तम-चक्रेश्वरी   
</code></pre>
<p>विद्या चोद्धृतेत्यत आह -</p>
<p>मूलविद्या तथा प्रोक्ता त्रैलोक्यवशकारिणी ।</p>
<p>मूलं विश्वस्य शिवादेर्भूम्यन्तस्य षट्त्रिंशत्तत्त्वात्मनः<br>
प्रकाशविमर्शसामरस्यरूपं परं तेजो वेदयतीति मूलविद्या तथा प्रोक्ता भैरवी<br>
कथिता नान्या । अस्यास्तत्रैवोद्धृतत्वान्नात्रोद्धारः । अन्यथा<br>
सप्तमचक्रेश्वरीवदत्रोद्धरेत् । वक्ष्यति - मूलेन व्यापकन्यासः कर्तव्यः परमेश्वरि<br>
(२।७) इति । त्रैलोक्यमुक्त (१।८२) लक्षणं वशीकरोति सर्जने संहारे च स्वायत्तं करोत्तीति<br>
॥ २।५ ॥</p>
<pre><code>वक्ष्यमाणपूजासङ्केते वक्तुं योग्यमपि न्यासं नवचक्रेश्वरीविद्यानां   
</code></pre>
<p>प्रसङ्गान्मण्डूकप्लुतिन्यायेनाह -</p>
<p>एवं नवप्रकारास्तु पूजाकाले प्रयत्नतः ॥ २।५ ॥<br>
एताः क्रमेण न्यस्तव्याः साधकेन कुलेश्वरि ।</p>
<pre><code>एवमुक्तप्रकारेण । नवप्रकारा एताश्चक्रेश्वरीवियाः । साधकेन   
</code></pre>
<p>एतद्विद्योपासकेन मोक्षमात्मनः साधयितुमिच्छता । कुलेश्वरी । कुलं<br>
मेयमानमातृरूपम् । तदुक्तं चिद्गगनचन्द्रिकायाम् - मेयमातृमितिलक्षणं कुलं<br>
प्रान्ततो व्रजति यत्र विश्रमम् (श्लो। ७२) इति । तस्य सर्जने संहारे च ईश्वरि । अत्र श्रुतिः<br>
-यथोर्णनाभिः सृजते गृह्णते च (मु। उ। १।१।७) इति । आज्ञावतारेऽप्युक्तम् - स्वेच्छयैव<br>
जगत्सर्वं निगिरत्युद्गिरत्यपि इति । पूजाकाले वक्ष्यमाणसङ्केतोक्तसपर्यासमये ।<br>
प्रयत्नतः प्रयत्नस्तदवाप्तौ तु व्यापारोऽतित्वरान्वितः (द। रू। १।२०) इति<br>
तन्त्रान्तरोक्तरीत्या श्रद्धावेशितया क्रमेण न्यस्तव्याः ॥ २।५-६ ॥</p>
<pre><code>तत्स्थानान्याह -  
</code></pre>
<p>पादाग्रजङ्घाजानूरुगुदलिङ्गाग्रकेषु च ॥ २।६ ॥</p>
<pre><code>स्पष्टम् ॥ २।६ ॥  
</code></pre>
<p>आधारे विन्यसेन्मूर्ति तस्यामावाहिनीं न्यसेत् ।<br>
मूलेन व्यापकन्यासः कर्तव्यः परमेश्वरि ॥ २।७ ॥</p>
<p>आधारे विन्यसेन्मूर्तिम् । पादाग्रादीनां बाह्यत्वेन प्रसिद्धत्वात्<br>
पृथक्करणमाधारमूर्त्योरान्तरत्वद्योतनार्थम् । आधारे पूर्वोक्ते (१।२५) चतुर्दले<br>
कमले । मूर्ति मूर्तिविद्यां सप्तमीं न्यसेत् । तस्यां मूर्तावेवा-वाहिनीं न्यसेत् ।<br>
मूलेन व्यापकन्यासः कर्तव्यः परमेश्वरि । मूलेन नवमचक्रेश्वरीविद्यया,<br>
सौभाग्यविद्ययेति यावत् । स्पष्टमन्यत् ॥ २।७ ॥</p>
<pre><code>नवचक्रेश्वरीविद्यानां न्यासमुक्त्वा तदाधारभूतनव-चक्राणामपि चिन्ता   
</code></pre>
<p>लक्षणमान्तरन्यासमाह -</p>
<p>अकुलादिषु पूर्वोक्तस्थानेषु परिचिन्तयेत् ।<br>
चक्रेश्वरीसमायुक्तं नवचक्रं पुरोदितम् ॥ २।८ ॥</p>
<pre><code>अकुलादिषु अकुले विषुसञ्ज्ञे च (१।२५) इत्यत्र पूर्वोक्तस्थानेषु ।   
</code></pre>
<p>आदिशब्देनाष्टौ वह्नि-शाक्त-नाभि-अनाहत-विशुद्ध-लम्बिकाग्रभ्रुवोरन्तर-इन्दवो गृह्यन्ते<br>
। पुरोदितं चक्रसङ्केतोदितं नवचक्रं चक्रेश्वरीसमायुक्तं नवचक्रेश्वर्यधिष्ठितं<br>
परिचिन्तयेत् । कोऽर्थः ? अकुले सुषुम्नामूलारुणसहस्रदलकमले त्रिपुराधिष्ठितं<br>
त्रैलोक्यमोहनचक्रम्, वह्नावाधारे चतुर्दलकमले त्रिपुरेश्यधिष्ठितं<br>
सर्वाशापरिपूरणं चक्रम्, शाक्ते स्वाधिठानस्थितषड्दलकमले<br>
त्रिपुरसुन्दर्यधिष्ठितं सर्वसङ्क्षोभणं चक्रम्, नाभौ दशदलकमले<br>
त्रिपुरवासिन्यधिष्ठितं सर्वसौभाग्यदायक चक्रम्, अनाहते हृदि द्वादशदलकमले<br>
त्रिपुराश्रीसमधिष्ठितं सर्वार्थसाधकं चक्रम्, विशुद्धे षोडशदलकमले<br>
त्रिपुरमालिन्यधिष्ठितं सर्वरक्षाकरं चक्रम्, लम्बिकाग्रे तालुमूलेऽष्टदलकमले<br>
त्रिपुरासिद्ध्यधिष्ठितं सर्वरोगहरं चक्रम्, भ्रुवोरन्तरे द्विदलकमले<br>
त्रिपुराम्बिकाधिष्ठितं सर्वसिद्धिप्रदं चक्रम्, इन्दौ ललाटे बिन्दौ<br>
महात्रिपुरसुन्दर्यधिष्ठितं सर्वानन्दमयं चक्रं भावयेदित्यर्थः ॥ २।८ ॥</p>
<pre><code>पूर्वोक्तविद्यानां नवचक्रेश्वरीणां नामान्याह -  
</code></pre>
<p>तासां नामानि वक्ष्यामि यथानुक्रमयोगतः ।<br>
तत्राद्या त्रिपुरा देवी द्वितीया त्रिपुरेश्वरी ॥ २।९ ॥<br>
तृतीया च तथा प्रोक्ता देवी त्रिपुरसुन्दरी ।<br>
चतुर्थी च महादेवि देवी त्रिपुरवासिनी ॥ २।१० ॥<br>
पञ्चमी त्रिपुराश्रीः स्यात् षष्ठी त्रिपुरमालिणी ।<br>
सप्तमी त्रिपुरासिद्धिरष्टमी त्रिपुराम्बिका ॥ २।११ ॥<br>
नवमी तु महादेवी महात्रिपुरसुन्दरी ।</p>
<p>स्पष्टम् ॥ २।९ - १२ ॥</p>
<pre><code>नन्वेताश्च विद्या नवचक्रेश्वर्यः पादाग्रादिष्वकुलादिस्थानेषु च   
</code></pre>
<p>भावनारूपेण क्रमेण न्यस्तव्या एव किम् ? नेत्याह -</p>
<p>पूजयेच्च क्रमादेता नवचक्रे पुरोदिते ॥ २।१२ ॥</p>
<pre><code>एताः पुरोदितास्त्रिपुराद्या विद्या नवचक्रेश्वर्यः । पुरोदिते त्रलोक्यमोहनं   
</code></pre>
<p>चक्रम् (१।८२-८४) इत्यादिपूर्वोक्ते । नवचक्रे इत्येकवचनमन्योन्याविश्लेषकथनार्थम् ।<br>
अकुलादिनवस्थानेष्वन्योन्य-संयुक्ततयैव विभावितेषु नवचक्रेष्वित्यर्थः । क्रमात्<br>
पूजयेच्च त्रैलोक्यमोहनं चक्रमारभ्य प्रतिचक्रमेकैकां क्रमेण पूजयेदित्यर्थः ॥<br>
२।१२ ॥</p>
<p>ननु किमासां नवधात्वं स्वाभाविकम् ? नेत्याह -</p>
<p>एवं नवप्रकाराद्या पूजाकाले तु पार्वति ।<br>
एकाकारा ह्याद्यशक्तिरजरामरकारिणी ॥ २।१३ ॥</p>
<pre><code>आद्या शिवादिक्षित्यन्तस्य जगतो निदानत्वात् । आद्या शक्तिराद्यशक्तिः । आद्यस्य   
</code></pre>
<p>सकलवर्णादिभूतस्य प्रकाशात्मनः परशिवस्य शक्तिर्विमर्शरूपिणी । एकाकारा<br>
परापूजाकाले तेन निरन्तरं सामरस्यमापन्ना । अपरापूजाकाले तु तथा न<br>
भवति । एवमुक्तप्रकारेण । नवप्रकारा नवविधा भिन्ना । एवंविधपूजकस्य<br>
अजरामरकारिणी । अजमरामर उक्तलक्षणः (१।८५) शिवः, तत्त्वमस्य करोति । अत्रैव<br>
वक्ष्यति - तव नित्योदिता पूजा त्रिभिर्भेदैर्व्यवस्थिता (३।२) इति ॥ २।१३ ॥</p>
<pre><code>प्रासङ्गिकमुपसंहृत्य प्रकृतमेव प्रधानं मन्त्रसङ्केतमुद्दिशति -  
</code></pre>
<p>मन्त्रसङ्केतकस्तस्या नानाकारो व्यवस्थितः ।<br>
नानामन्त्रक्रमेणैव पारम्पर्येण लभ्यते ॥ २।१४ ॥</p>
<pre><code>  तस्याः परशिवसामरस्यरूपायाः पराया यो मन्त्रः सौभाग्यविद्यारूपः,   
</code></pre>
<p>तस्य सङ्केतो गूढार्थप्रदर्शनम् । नानाकारः अनन्तरवक्ष्यमाणषड्विधरूपः ।<br>
नानामन्त्रक्रमेणैव अनन्तरपूर्वोक्तकरशुद्ध्यादिनानाप्रपञ्चपरिपाट्यैव ।<br>
पारम्पर्येण लभ्यते सोपानावरोहरीत्या शिवादिस्वगुरुपर्यन्तपरम्परोपदेशक्रमेण<br>
लभ्यते, नान्यथा । पारम्पर्यविहीनानामसम्प्रदायवतां चुम्बकवृत्त्या<br>
चौर्यावगताक्षरपाठमात्रपर्यवसितानामनर्थायैव केवलमित्यर्थः । अत्रैव वक्ष्यति   -</p>
<p>पारम्पर्यविहीना ये ज्ञानमात्रेण गर्विताः ।<br>
तेषां समयलोपेन विकुर्वन्ति मरीचयः ॥ (२।८१) इति ॥ २।१४ ॥</p>
<p>उद्दिष्टस्य मन्त्रसङ्केतस्य विभागं प्रतिजानीते -</p>
<p>षड्विधस्तं तु देवेशि कथयामि तवानघे ।</p>
<details><summary>विस्तारः (द्रष्टुं नोद्यम्)</summary>
<p><strong>षड्विधः</strong> अनन्तर-वक्ष्यमाण-भावार्थादि-प्रकारेण षड्विधः ।<br>
<strong>अनघे</strong> पर-शिष्यत्वादि-दोषरहिते ।<br>
<strong>तव</strong> मदंशभूताया विमर्शशक्तेः ।+++(5)+++<br>
प्रकाशात्मकोऽहं तं तु षड्विधं <strong>कथयामि</strong> ॥</p>
<p>तद्विभागमाह -</p>
</details>
<p>भावार्थः सम्प्रदायार्थो निगर्भार्थश्च कौलिकः ॥ २।१५ ॥<br>
तथा सर्वरहस्यार्थो महातत्त्वार्थ एव च ।</p>
<details><summary>विस्तारः (द्रष्टुं नोद्यम्)</summary>
<p>वक्ष्यमाणलक्षणत्वात् स्पष्टोऽर्थः ॥ २।१५ -१६ ॥</p>
<p>षोढा प्रकारेण लक्षणानि कथयिष्यन्नादौ भावार्थमाह -</p>
</details>
<p>अक्षरार्थो हि भावार्थः केवलः परमेश्वरि ॥ २।१६ ॥</p>
<details><summary>विस्तारः (द्रष्टुं नोद्यम्)</summary>
<p>न क्षरन्तीत्य् <strong>अक्षराणि</strong> - नित्य-पर-शिव-वाचकत्वात् ।+++(5)+++<br>
किञ्च, ताल्वोष्ठव्यापारोऽभिव्यञ्जकस् तेषाम् । अत एवाक्षराण्य् एवाक्षराणि ।</p>
<p>तेषाम् <strong>अर्थो</strong> ऽभिधेयः ।<br>
श्रीसौभाग्य-विद्याऽवयव-पञ्च-दशाक्षराणाम् अर्थो <strong>भावार्थः</strong> ॥ २।१६ ॥</p>
<p>अक्षरार्थमेवाह -</p>
</details>
<p>योगिनीभिस्तथा वीरैर्वीरेन्द्रैः सर्वदा प्रिये ।<br>
शिवशक्तिसमायोगाज्जनितो मन्त्रराजकः ॥ २।१७ ॥</p>
<pre><code>योगिन्यः, योगः शिवसम्बन्धो नित्यं विद्यते आसामिति योगिन्यो   
</code></pre>
<p>विमर्शशक्त्यंशभूतेच्छाज्ञानक्रियात्मकभारतीपृथ्वीरूद्राण्यः । वीरा उक्तार्थाः<br>
(१।६५), तद्योगिनीनित्यसम्बन्धभूताः प्रकाशांशभूता<br>
वामाज्येष्ठारौद्र्यात्मकब्रह्मविष्णुरुद्राः सृष्टिस्थितिसंहारकर्तारः । वीरेन्द्राः<br>
सृष्टिस्थितिसंहारपदातीताऽनाख्याधिकारिणस्ते शान्ताऽम्बिकात्मानः<br>
शिवशक्तिमिथुनत्रयसमष्टिरूपास्त्रिबीजशिखरवर्ति-कामकलात्रयाभिधेयाः ।<br>
एतैर्विद्याक्षराभिधेयमयैर्मिथुनचतुष्टयैः । शिवशक्तिसमायोगात् शिवशक्त्योः<br>
समायोगः सम्पर्कस्तस्मात् । मन्त्रराजकः सौभाग्यविद्यारूपः, सकलमन्त्रोत्तमत्वात्<br>
। जनितः जातः । आदिकर्मणि क्तः, जातो भावित इति यावत्, तस्यार्थस्य नित्यत्वात् ।<br>
अयमेवार्थो मया सौभाग्य-सुधोदये प्रपञ्चितः । यथा -</p>
<p>सैव महाविद्यात्मा माता चतुरन्वयैकविश्रान्तिः ।<br>
चतुराननादिजननी जाता चतुरात्मवर्गफलदात्री ॥<br>
अस्वरविमर्शरूपौ स्वांशौ हित्वा चतुष्कलौ सैव ।<br>
वामादीच्छादिमयान्यकरोद् द्वन्द्वान्यमूनि चत्वारि ।<br>
वामांशो ब्रह्मा स्यादिच्छैव तस्य भारती शक्तिः ।<br>
अनयोरेतन्मिथुनं सृस्टिः प्रागन्वयात्म वाग्बीजम् ॥<br>
ज्येष्ठांशो विष्णुः स्याज्ज्ञाना विश्वम्भरा तयोर्मिथुनम् ।<br>
इदमेव दक्षिणान्वयरूपं श्रीकामराजमध्यास्ते ॥<br>
रौद्र्यात्मकस्तु रुद्रः क्रियामयी शक्तिरस्य रुद्राणी ।<br>
युगलमिदं तार्तीयं बीजं पालयति पश्चिमाम्न्यायम् ॥<br>
स्यादम्बिकास्वरूपः शम्भुः शान्तात्मिकाऽस्य शक्तिः स्यात् ।<br>
मिथुनमिदं शिवशक्त्योरुत्तरसमयात्म तुर्यमधितिष्ठेत् ॥<br>
एवमनुत्तरशक्त्योश्चतुरंशद्वन्द्वरूपिणी परा जाता ।<br>
चतुरन्वयात्मिकेयं पश्यन्ती मातृकामयी विद्या ॥<br>
सृष्टिः पूर्वाम्नायो बाग्भवबीजं तदात्मकं त्रिविधम् ।<br>
सृष्टिस्थितिसंहारैर्भिन्ना सृष्टिस्त्रिमूर्तिमूर्तिः स्यात् ॥<br>
ब्रह्माऽत्र सृष्टिसृष्टावधिपतिरेतस्य भारती शक्तिः ।<br>
सोऽयं हस्यार्थः स्यात् स एव शिव शक्तिवाचकश्चापि ॥<br>
हस्यार्थः स्यादत्र स्वशक्तिमयरूपसार्णसंयोगात् ।<br>
सृष्टिस्थितौ तु विष्णुः कर्ता विश्वम्भराऽस्य शक्तिः स्यात् ॥<br>
विष्णुः कलिपेरर्थो ललिपेरेतस्य शक्तिरर्थः स्यात् ।<br>
रुद्रोऽधिपतिः शक्ती रौद्री स्यात् तत्र सृष्टिसंहारे ॥<br>
हरवर्णयुगलमनयोर्वाचकमर्थोऽत्र रस्य रुद्रः स्यात् ।<br>
रुद्राक्षरसम्पर्काद् रौद्री तच्छक्तिरत्र हस्यार्थः ॥<br>
अत्र तु शक्त्यर्णस्य प्राथम्यं शक्तिबीजभूतत्वात् ।<br>
अधिवसतः शिवशक्ती सञ्ज्ञानाख्या तयोस्तु त्रित्वमयी ॥<br>
कामकला कलयित्री तुर्यमयी रक्तशुक्लमिश्रतनुः ।<br>
रक्तो बिन्दुः शक्तिः शुक्लः शम्भुः परस्तदैकात्म्यम् ॥<br>
एवं द्वितीयबीजं स्थितिरूपं दक्षिणान्वयात्म स्यात् ।<br>
स्थिति सृष्ट्यादिविभेदाद् वसन्ति ता एव देवतास्तत्र ॥<br>
अत्र कलवर्णमध्यस्थितो हकारः स्थितिस्वरूपत्वम् ।<br>
अस्य द्योतयति परं स्थितिरूपं संविदम्बिकाकारः ॥<br>
संहारात्मकपश्चिमसमयमये तद्वदेव तार्तीये ।<br>
संहृतिसृष्ट्यादिवशाद् वसन्ति ता एव देवतास्तत्र ॥<br>
सृष्टौ शक्तेर्नियतप्रधान्यादस्य शक्तिबीजत्वात् ।<br>
स्वात्मनि संहृतिसृष्टौ शिवमन्तर्भाव्य भासते शक्तिः ॥<br>
त्रिमये तुरीयबीजेऽनाख्यारूपोत्तरान्वयात्मनि तौ ।<br>
शक्तिशिवावधिवसतो निरन्तरं सामरस्यमापन्नौ ॥<br>
सृष्ट्यादिभेदभिन्नश्रीविद्यावर्णयुगलनवकात्मा ।<br>
नवनादवर्गरूपा माता सा मध्याऽभिधा वितता ॥<br>
शब्दस्पर्शौ रूपं रसगन्धौ चेति भूतसूक्ष्माणि ।<br>
व्याप्यव्यापकभावात् पञ्चदश स्युः क्रमेण तत्सङ्ख्याः ॥<br>
तिथयश्च कला नित्यास्तदात्मिकाः स्युस्तथैव तत्सङ्ख्यैः ।<br>
वर्णैः समष्टिरेषा विद्या व्याप्नोति तानि सर्वाणि ॥<br>
सर्गादि समष्टिरूपैः स्वांशैरेभिस्तदात्मना विततैः ।<br>
सर्गेण कादिवर्णैरपि षट्त्रिंशद्भिरात्मनोऽवयवैः ॥<br>
पुनरज्व्यञ्जनबिन्दुप्रभेदभिन्नांस्तदक्षरावयवान् ।<br>
षट्त्रिंशत्सङ्ख्याकांस्तत्त्वमयानश्नुते हि सा माता ॥<br>
व्यष्टिसमष्टिविभेदैश्चतुरात्मा तत्त्वबीजपीठमयी ।<br>
चतुरन्वयात्मनाऽपि च माताऽष्टकमातृकामयी विद्या ॥ इति ॥ २।१७ ॥ (२।१-२५)</p>
<p>तुरीयमन्त्रस्यार्थमाह -</p>
<p>तन्मयीं परमानन्दनन्दतां स्पन्दरूपिणीम् ।<br>
निसर्गसुन्दरीं देवीं ज्ञात्वा स्वैरमुपासते ॥ २।१८ ॥</p>
<p>तन्मयीं भारत्यादिब्रह्मादिमिथुनत्रयवाचकबीजत्रयसमष्टि-रूपां<br>
तुरीयमन्त्रवाच्याम् । परमानन्दनन्दितां परमशिवसामरस्य-<br>
परिस्फुरत्परमानन्दनिर्भराम् । स्पन्दरूपिणीं शिवादिक्षित्यन्तषट्त्रिंशत्-<br>
तत्त्वस्पन्दरूपेण व्यक्तनिजविभवाम् । निसर्गसुन्दरीं सर्वप्राणिष्वात्मतया<br>
परप्रेमास्पदीभूताम् । देवीं महात्रिपुरसुन्दरीं प्रकाशविमर्श-सामरस्यरूपिणीं<br>
पराम् । ज्ञात्वा स्वात्मतया । स्वैरमुपासते स्वातन्त्र्येण विहरन्ति, स्वैराचारपरा<br>
भवन्तीत्यर्थः । अत्रैव वक्ष्यति - स्वैराचारेण सम्पूज्या त्वहन्तेदन्तयोः समा<br>
(३।१६४) इति ॥ २।१८ ॥</p>
<pre><code>मन्त्रशब्दार्थमाह -  
</code></pre>
<p>शिवशक्त्याख्यसङ्घट्टरूपे ब्रह्मणि शाश्वते ।<br>
तत्प्रथाप्रसराश्लेषभुवि त्वैन्द्रोपलक्षिते ॥ २।१९ ॥<br>
ज्ञातृज्ञानमयाकारमननान्मन्त्ररूपिणी ।</p>
<pre><code>शिवशक्त्यात्मसङ्घट्टरूपे शिवशक्त्यात्मनोः प्रकाशविमर्शयोः सङ्घट्टः   
</code></pre>
<p>सामरस्यम्, तद्रूपे ब्रह्मणि, बृह वृद्धौ (७३५ भ्वा।) इत्यस्माद्<br>
धातोर्बृहणत्वादात्मैव ब्रह्मेति वैयाकरणोक्तरीत्या सर्वप्राणिष्वात्मनि । शास्वते<br>
भूतभविष्यत्कालशालिनि । तत्प्रथाप्रसराश्लेषभुवि । तच्छब्देन प्रकाशात्मा<br>
परामृश्यते । श्रीभगवद्गीतायाम् - ॐ तत् सदिति निर्देशो ब्रह्मणस्त्रिविधः स्मृतः<br>
(१७।२३) इति । तस्य शिवस्य प्रकाशमयस्य प्रथा विमर्शशक्तिः, यथा दीपस्य प्रभा<br>
तद्वत्, तस्याः प्रसरः षट्त्रिंशत्तत्त्वात्मना परिणामः, तस्याश्लेषः शिवे<br>
तावन्मात्रतया पर्यवसानम्, तस्य भुवि विश्रान्तिस्थाने । अत्र श्रुतिः - सर्वं<br>
खल्विदं ब्रह्मतज्जलानिति शान्त उपासीत (छा। उ। ३।१४।१) इति । ऐन्द्रोपलक्षिते, इदि<br>
परमैश्वर्ये (६३ भ्वा।), परमैश्वर्यवानिन्द्रः । अत्र श्रुतिः - इन्द्रो मायाभिः<br>
पुरुरूप ईयते (ऋ। ४।७।३३) इति । तत्सम्बन्धि ऐन्द्रं कर्म, तेनोपलक्षिते । काकवद्<br>
देवदत्तगृहमितिवद् विश्वसर्जनादिव्यवहारोऽष्योपलक्षणम्, न तु स्वरूपधर्म इति यावत्<br>
। प्रकाशविमर्शसामरस्यरूपे नित्ये विश्वसृष्टिस्थितिसंहारकारिणी साक्षिणि<br>
तत्प्रकृत्यात्मक महदैश्वर्यपरामृष्टे परमात्मनि विषये ज्ञातृज्ञानमया<br>
कारमननाद् ज्ञातुरादरनैरन्तर्यपाटवाभ्याससद्भावतत्प्रकर्ष-लक्षणमननात्<br>
तन्मयाकारभावनालक्षणत्राणान्मन्त्ररूपिणी । कोऽर्थः ?<br>
उक्तविशेषणविशिष्टपरप्रकाशविषयमननात् स्वसाधकं तन्मयरूपताप्रतिपादनेन<br>
त्रायत इति निरुक्त्या तुरीयलक्षणमहामन्त्ररूपिणीयमित्यर्थः ॥ २।१९-२० ॥</p>
<p>ननूक्तविशेषणविशेषिता तुरीयमन्त्ररूपिणीयं किंलक्षणेत्यत आह -</p>
<p>तेषां समष्टिरूपेण पराशक्तिस्तु मातृका ॥ २।२० ॥</p>
<pre><code>  तन्मयीम् (२।१८) इति पूर्वोक्तमेव । तेषां ब्रह्मादीनां भारत्यादीनां च   
</code></pre>
<p>सृष्ट्यादिसमष्टिरूपलक्षणेन लक्षिता पराशक्तिः । तुरवधारणे । पराशक्तिरेव,</p>
<p>न तस्य कार्यं करणं च विद्यते न तत्समश्चाभ्यधिकश्च दृश्यते ।<br>
पराऽस्य शक्तिर्विविधैव श्रूयते स्वाभाविकी ज्ञानबलक्रिया च ॥ (श्वे। उ। ६।८)</p>
<pre><code>इतिश्रुतिप्रतिपादिता परैव मातृका,   
</code></pre>
<p>अखिलमनाहतमूर्तिर्मात्युत्तीर्णस्वरूपिणी तरति ।<br>
कायति नानानामप्रपञ्चरूपेण मातृका देवी ॥ (सौ। सु। १।६)</p>
<p>इत्यस्मदुक्तरीत्या परा मातृका पश्यन्ती - मध्यमा - वैखरीरूपेण व्यापृता । अत्र<br>
श्रूतिः -</p>
<p>चत्वारि वाक् परिमिता पदानि तानि विदुर्ब्राह्मणा ये मनीषिणः ।<br>
गुहा त्रीणि निहिता नेङ्गयन्ति तुरीयं वाचो मनुष्या वदन्ति ॥ इति । (ऋ। १।१६४।४५)</p>
<p>अयमर्थः - ब्रह्मादिभारत्यादिसमष्टिरूपतालक्षणा पश्यन्ती - मध्यमा - वैखरी</p>
<ul>
<li>
<p>विस्तारप्रकाशविमर्शसाम स्यरूपा तुरीयमन्त्रवाच्येति ॥ २।२० ॥</p>
<p>नन्वियमकारहकारसामरस्यरूपा परैव तुरीयमन्त्रविशेषण-विशेषिता<br>
तुरीयपदवाच्येत्युक्तम्, तद्वर्णद्वयं मन्त्रे कुत्र निवसतीति (चेत्), एतन्मन्त्रस्य<br>
तद्वर्णद्वयवाच्यायाः परायाश्च कः सम्बन्ध इत्यत आह -</p>
</li>
</ul>
<p>मध्यबिन्दुविसर्गान्तः समास्थानमये परे ।<br>
कुटिलारूपके तस्याः प्रतिरूपे वियत्कले ॥ २।२१ ॥</p>
<pre><code>  तस्याः परायाः । मध्यबिन्दुविसर्गान्तःसमास्थानमये ।   
</code></pre>
<p>मध्यबिन्दुरूर्ध्वबिन्दुरकारहकारसामरस्यरूपः कामाख्यः । तदुक्तं<br>
कामकलाविलासे -</p>
<p>बिन्दुरहङ्कारात्मा रविरेतन्मिथुनसमरसाकारः ।<br>
कामः कमनीयतया (श्लो। ७) इति ।</p>
<pre><code>  विसर्गस्तन्निरासरूपो बिन्दुद्वयात्मकः अःकारः षोडशस्वरः । तदुक्तं   
</code></pre>
<p>तत्रैव कला च दहनेन्दुविग्रहौ बिन्दू (श्लो। ७) इति । तयोरन्तः कामस्य कलायाश्च<br>
द्वयोरपि मध्ये समास्थानमये निवासरूपे । परे अहाक्षरे ।<br>
वर्णानामाद्यन्तत्वादन्त्यापेक्षयाऽऽदेरकारस्य परत्वम्, आद्यापेक्षयाऽन्त्यस्य<br>
हकारस्य परत्वम् । तेन परे अक्षरे वर्णानामाद्यन्ते अकारहकाररूपे अक्षरे<br>
कथ्येते । कुटिलारूपके कुटिले अकुलकुलकुण्डलिन्यौ, कुटिलरूपत्वात् । एते एव रूपे<br>
ययोस्तयोः प्रतिबिम्बरूपे वियत्कले । वियच्छब्देन शून्यं लक्ष्यते । तेन वियद् बिन्दुः<br>
कला बिन्दुद्वयमात्रावती हकारलिपिः । कोऽर्थः ? अकारः<br>
शिवशक्तिसामरस्यरूपाकारः<br>
तद्वासरूपकलाक्षरावयवरूपबिन्दुद्वयान्तर्गतमात्रारूपे निवसति । अहौ एव द्वे<br>
अप्यक्षरे अकुलकुलकुण्डलिनीरूपे पराया रूपे, तदवयत्वात्, तयोः परारूपयोः<br>
प्रतिबिम्बरूपे अहकाराक्षरेऽकारहकारयोः स्फुरितत्वात् ॥ २।२१ ॥</p>
<pre><code>मन्त्रनिदानभूतकामकलायामकारहकारयोः स्थितिं व्युत्पाद्येदानीं मन्त्रे   
</code></pre>
<p>तद्वर्णद्वयस्य स्थितिमाह -</p>
<p>मध्यप्राणप्रथारूपस्पन्दव्योम्नि स्थिता पुनः ।<br>
मध्यमे मन्त्रपिण्डे तु तृतीये पिण्डके पुनः ॥ २।२२ ॥<br>
राहुकूटाद्वयस्फूर्जत्</p>
<pre><code>  मध्यमे मन्त्रपिण्डे वाग्भवशक्तिबीजयोर्मध्यगते कामराजबीजाख्ये   
</code></pre>
<p>षडक्षरपिण्डे । मध्यप्राणप्रथारूपस्पन्दव्योम्नि स्थिता पुनः । मध्यप्राणः<br>
कामकलाधोगतबिन्दुद्वयमध्यगतप्राणो हकारः, तस्य प्रथा पृथुत्वेन प्रतीतिः,<br>
श्रुतिगोचरत्वात्, तद्रूपं स्पन्दव्योम हकारः, तस्मिन् व्योम्निपुनः स्थिता, हकारस्य<br>
विमर्शशक्तिस्फूर्तिमयत्वात् । तदुक्तं सङ्केतपद्धत्याम् - हकारोऽन्त्यः कलारूपो<br>
विमर्शाख्यः प्रकीर्तितः इति ।</p>
<pre><code>  तृतीये पिण्डके शक्तिबीजाख्ये चतुरक्षरपिण्डे । पुनस्त्वर्थे द्वितीयबीजवत्   
</code></pre>
<p>स्फुटीभावेन न स्फुरति, किन्तु राहुकूटाद्वयस्फूर्जत् । राहुकूटः शषसहानां<br>
वर्णानां वर्गकूटो वर्णसमूहः । यथा पञ्चकूटः षट्कूट इति ।<br>
राहुकूटेऽद्वयो वर्णो द्वितीयादन्यस्तृतीयः सकारः, तद्वर्गतृतीयवर्णत्वात् ।<br>
षोढान्यासे शषसहा राहुवर्गः । अत्रैव वक्ष्यति - वक्त्रे शादिचतुर्वर्णैः सहितं<br>
राहुमेव च (३।२५) इति । पुना राहुकूटाद्वयस्फूर्जदिति । राहुकूटे तृतीयसकारोपरि<br>
अविभागेन स्फूर्जत् प्रकाशमानं सकलवर्णाद्यमनुत्तरमक्षरम् । तदुक्तं<br>
सङ्केतपद्धत्याम् - अकारः सर्ववर्णाग्र्यः प्रकाशः परमः शिवः इति । कोऽर्थः ?<br>
परावयवभूतावकारहकारावेव कामकलोर्ध्वबिन्दौ मात्रायां च स्थित्वा पुनः<br>
स्थूलभावमासाद्य पृथग्भूतौ कामराजबीजान्तर्गतककारलकारमध्यगतहकारे<br>
शक्तिबीजादिगतसकारादूर्धवगताकारे चाधिवसत इत्यर्थः ॥ २।२२ - २३ ॥</p>
<pre><code>ननु प्रथमपिण्डे विद्यमानेऽपि मध्यपिण्डे तृतीयपिण्डे च   
</code></pre>
<p>परावयवभूतयोरकारहकारयोः कथमवस्थानमुक्तम् ? प्रथमबीजे किमिति नोक्तम् ?<br>
उच्यते - दक्षिणस्रोतःपक्षपातिन्याः सौभाग्यदेवतायाः परायाः<br>
परापरशक्तिप्रधानत्वात् स्थितेश्च परापरशक्त्यधिष्ठितत्वान्मध्यबीजस्य स्थितिरूपत्वात्<br>
तत्र विमर्शशक्तेरवस्थानमुक्तम् । शिवस्य संहाररूपत्वाच्छक्तिबीजस्य च<br>
संहारात्मकत्वात् प्रकाशस्य तत्रावस्थानमुक्तं विशेषेण । सामान्यतस्तु<br>
वाग्भवे । अत एव तदक्षरद्वयसम्बन्धात् तद्विश्वमयत्वं परायाः कथितमित्याह   -</p>
<p>चलत्तासंस्थितस्य तु ।<br>
धर्माधर्मस्य वाच्यस्य विषामृतमयस्य च ॥ २।२३ ॥<br>
वाचकाक्षरसंयुक्तेः कथिता विश्वरूपिणी ।<br>
तेषां समष्टिरूपेण पराशक्तिं तु मातृकाम् ॥ २।२४ ॥<br>
कूटत्रयात्मिकां देवीं समष्टिव्यष्टिरूपिणीम् ।<br>
आद्यां शक्तिं भावयन्तो भावार्थ इति मन्वते ॥ २।२५ ॥</p>
<pre><code>चलतो भावश्चलत्ता, तस्यां संस्थितस्य । चलत्वं नामात्र नश्वरत्वम् ।   
</code></pre>
<p>अत्र विशिष्टक्रियाविद्याचक्रतत्त्वादिसकलप्रपञ्चस्थितस्य धर्माधर्मस्य पूर्वोक्त (१।६७)<br>
निर्वचनधर्माधर्मपदवाच्यस्य शिवशक्तिद्वयस्य । विषामृतमयस्य च । विषं<br>
संसारः, मोहहेतुत्वात् । अमृतं मृतं मरणं तद्रहितत्वान्मुक्तिः । अत्र श्रुतिः -<br>
तमेवं विद्वानमृत इह भवति (तै। आ। ३।१।३) इति । तन्मयस्य, तदुभयहेतुत्वात् ।<br>
तयोर्वाच्यस्याभिधेयस्य वाचकाक्षरसंयुक्तेस्तदुभयात्मकशिवशक्ति-<br>
मयवाच्यवाचकाकारहकारसंयोगाद् विश्वरूपिणी विद्याचक्रतत्त्वादिमयरूपिणी । अत<br>
एव च तेषां सर्वेषां समष्टिरूपेण त्रित्रिमयेन सर्वेण पराशक्तिं विश्वोत्तीर्णस्य<br>
परशिवस्य मातृकामुक्त (२।२०) निर्वचनाम् । कूटत्रयात्मिकां<br>
वाग्भवकामराजशक्तिबीजात्मिकाम् । देवीं प्रकाशविमर्शसामरस्यरूपाम् । अत एव<br>
समष्टिव्यष्टिरूपिणीं सामरस्याकारेण समष्टिरूपिणीं कूटत्रयात्मना<br>
व्यष्टिरूपिणीमिति । आद्यां शक्तिं सकलजगदादितयेति पूर्वोक्त (२।१३) क्रमेण भावयन्तो<br>
योगिनो भावार्थं मन्वते ॥ २।२३- २५ ॥</p>
<pre><code>भावार्थमुक्त्वेदानीं सम्प्रदायार्थमाह -  
</code></pre>
<p>सम्प्रदायो महाबोधरूपो गुरुमुखे स्थितः ।<br>
विश्वाकारप्रथायास्तु महत्वं च यदाश्रयम् ॥ २।२६ ॥</p>
<pre><code>सम्यग् याथार्थ्येन कर्णे शिष्यस्य प्रदीयत इति सम्प्रदायः ।   
</code></pre>
<p>महाबोधरूपः महतो देशकालाकारैरनवच्छिन्नस्य प्रकाशस्य बोधः परिज्ञानं<br>
रूपं यस्य तादृशः । गुरुमुखे स्थितः</p>
<p>गृणीते तत्त्वमात्मीयमात्मीकृतजगत्त्रयम् ।<br>
उपायोपेयरूपाय शिवाय गुरुवे नमः ॥</p>
<pre><code>  इत्यभियुक्तवचनोक्तरीत्या स्वात्मपरमार्थप्रकटनपरो गुरुः, तस्यैव मुखे   
</code></pre>
<p>स्थितः, नान्यस्यानाकलितागमशास्त्रस्यानधिगताखिल-<br>
वेदवेदाङ्गस्यानवधारितपरमार्थस्य परप्रतारणपरस्य मुखे स्थितः । अत्र<br>
प्रमाणवचनम् -</p>
<p>सर्वज्ञो हि शिवो वेत्ति सदसच्चेष्टितं नृणाम् ।<br>
तेनासौ नानुगृह्णाति किञ्चिज्ज्ञस्य गुरोर्गिरा ॥ इति ।</p>
<pre><code>अत्र गुरोरिति गुरुमानितः, किञ्चिज्ज्ञस्य गुरुत्वाभावात् । विश्वाकारप्रथायाः ।   
</code></pre>
<p>विश्वं शिवादिक्षित्यन्तं षट्त्रिंशत्तत्त्वात्मकम्, तदाकारप्रथा चिच्छक्तिः, अत्र श्रुतिः -<br>
स ईक्षत लोकान्नु सृजा इति ( ऐ। उ। १।१) इति, तस्या, महत्वं तदाकारकारित्वम्,<br>
यदाश्रयम् । कोऽर्थः ? परशिवसामरस्यरूपाया बीजत्रयरूपेण परिणताया<br>
विश्वमयतावासना गुरुमुखेनैव लभ्यत इत्यर्थः ॥ २।२६ ॥</p>
<pre><code>विश्वाकारप्रथायास्तु महत्त्वं च यदाश्रयमित्यस्यैवार्थ विवृण्वन्   
</code></pre>
<p>वक्तव्यार्थस्य महत्त्वादत्यन्तसावधानतया त्वया श्रोतव्यमित्याह -</p>
<p>शिवशक्त्याद्यया मूलविद्यया परमेश्वरि ।<br>
जगत्कृत्स्नं तया व्याप्तं शृणुष्वावहिता प्रिये ॥ २।२७ ॥</p>
<pre><code>शिवः अकारः, शक्तिर्हकारः, तावाद्यौ हेतुभूतौ यस्याः सा, तथाविधया   
</code></pre>
<p>पूर्वोक्तरीत्या प्रथाभूतया मूलविद्यया कृत्स्नं जगदुक्तरूपं व्याप्तम् ।<br>
शृणुष्वावहिता अत्यन्तसावधाना शृणुष्व ॥ २।२७ ॥</p>
<pre><code>विद्यायां विश्वव्याप्तिमेव प्रतिजानीते -  
</code></pre>
<p>पञ्चभूतमयं विश्वं तन्मयी सा सदाऽनघे ।<br>
तन्मयी मूलविद्या च तत्तथा कथयामि ते ॥ २।२८ ॥</p>
<p>पञ्चभूतमयं विश्वं भूतानि पृठिव्यप्तेजोवाय्वाकाशास्तन्मयं विश्वम् उक्त<br>
(१।४१) लक्षणम् । सा परा सौभाग्यदेवता तन्मयी पञ्चभूतात्मिका । मूलविद्याऽपि<br>
तन्मयी तद्वाचिका देवतावाचिका पञ्चभूतवाचिका च । अत एव तदुभयमयी ।<br>
तत्प्रकारं कथयामीत्यर्थः । तस्माद्वा एतस्मादात्मन आकाशः सम्भूतः ।<br>
आकाशाद् वायुः । वायोरग्निः । अग्नेरापः । अद्भ्यः पृथिवी (तै। उ। २।१।१)<br>
इत्युपनिषदुक्तरीत्या प्रकाशात्मकात् परमशिवात् पञ्चभूतानामुत्पत्तिः,<br>
विमर्शात्मिकायाः शक्तेस्तद्वाचकानां विद्यावर्णानामुत्पत्तिरिति हि स्थितिः ॥ २।२८ ॥</p>
<pre><code>एवं स्थितेऽस्याः किं वाच्यं किं वाचकमिति शङ्कां परिहरन्   
</code></pre>
<p>वर्णभूतसृष्टिप्रतिपादनपुरःसरं विश्वमयतामेवाह -</p>
<p>हकाराद् व्योम सम्भूतं ककारात्तु प्रभञ्जनः ।<br>
रेफादग्निः सकाराच्च जलतत्त्वस्य सम्भवः ॥ २।२९ ॥<br>
लकारात् पृथिवी जाता तस्माद् विश्वमयी च सा ।</p>
<pre><code>हकाराद् व्योम सम्भूतं प्रथमं विमर्शशक्तेराकाशवाचको हकारो   
</code></pre>
<p>जातः, हकारानन्तरं तद्वाच्यं व्योम प्रकाशात्मनः परशिवात् सम्भूतम् ।<br>
पश्चाद् वायुवाचकः ककारो जातः ककारानन्तरं ककारवाच्यः प्रभञ्जनः<br>
सञ्जातः । तत्पश्चादग्निवाचको रेफः सञ्जातः, तदनन्तरं रेफवाच्योऽग्निः<br>
सञ्जातः । ततो जलतत्त्ववाचकः सकारः सञ्जातः, तदनन्तरं तद्वाच्यजलतत्त्वस्य<br>
सम्भवः । तदनन्तरं पृथिवीवाचको लकारो जातः, तदनन्तरं तद्वाच्या पृथिवी<br>
जातेत्यर्थः । तस्मात् शिवशक्तिसामरस्यरूपपरावयवप्रकाशविमर्शाभ्यां<br>
पञ्चमहाभूतानि तद्वाचकान्यक्षराणि च यस्माज्जातानि,<br>
तस्मात्तदुभयसामरस्यरूपा सा परा स्वावयवभूतवर्णमयी विश्वमयीत्यर्थः ।<br>
तदुक्तं कामकलाविलासे -</p>
<p>स्फुरितादरुणाद् बिन्दोर्नादब्रह्माङ्कुरो रवो व्यक्तः ।<br>
तस्माद् गगनसमीरणदहनोदकभूमिवर्णसम्भूतिः ॥ २।९ ॥<br>
अथ विशदादपि बिन्दोर्गगनानिलवह्निवारिभूमिजनिः ।<br>
एतत्पञ्चकविकृतिर्जगदिदमण्वाद्यजाण्डपर्यन्तम् ॥ २।१० ॥<br>
माता मानं मेयं बिन्दुत्रयभिन्नबीजरूपाणि ।<br>
धामत्रयपीठत्रयशक्तित्रयभेदभावितान्यपि च ॥ २।१३ ॥<br>
तेषु क्रमेण लिङ्गत्रितयं तद्वच्च मातृकात्रितयम् ।<br>
इत्थं त्रितयमयी सा तुरीयपीठादिभेदिनी विद्या ॥ २।१४ ॥ इति ॥ २।२९ -३०</p>
<pre><code>नन्वेवंविधक्रमेण विद्यायां वर्णाः किमिति न स्थिताः ? उच्यते -   
</code></pre>
<p>सत्यमेवं विधक्रमो न भवति, तथापि पूर्वोक्तसृष्टिस्थितिसंहारानाख्या-<br>
वभासनार्थं विद्यायामक्रमेण वर्णाः पठ्यन्ते । तेन भूतवर्णक्रमो<br>
वर्णवासनाक्रमं बाधितुं नोत्सहते, वासनार्थत्वाद् वर्णानाम् । ननु तर्हि<br>
भूतसङ्ख्याकान्यक्षराणि किमिति न भवन्ति, अन्यान्यपि बहूनि श्रूयन्त एवेत्यत आह   -</p>
<p>गुणाः पञ्चदश प्रोक्ता भूतानां तन्मयी शिवा ॥ २।३० ॥</p>
<pre><code>भूतानां पञ्चानां व्याप्यव्यापकभावेन पञ्चदश गुणाः स्युः ।   
</code></pre>
<p>अतस्तन्मयी तदात्मिका तत्सङ्ख्यावर्णवतीयं विद्या, शिवा शोकमोह-<br>
मयसंसाररूपाऽमङ्गलपरिपन्थिपरमाद्वैतप्रथापरमार्थरूपा,<br>
परममङ्गलात्मकत्वात् ॥ २।३० ॥</p>
<pre><code>ननु विद्याक्षरस।ख्यया यावन्तः परिगणिताः पदार्थाः, किं   
</code></pre>
<p>तन्मयतावासना वक्तु शक्यते ? इत्यत आह -</p>
<p>यस्य यस्य पदार्थस्य या या शक्तिरुदीरिता ।<br>
सा सा सर्वेश्वरी देवी स स सर्वो महेश्वरः ॥ २।३१ ॥</p>
<pre><code>लोके यस्य यस्य पदार्थस्य यत्किञ्चित्करणसामर्थ्यलक्षणा या या   
</code></pre>
<p>शक्तिर्विद्यते, सा सा शक्तिः सर्वेश्वरी देवी सर्वस्य शिवादिक्षित्यन्तस्येश्वरी नियामिका<br>
देवी परा, स स सर्वः पदार्थो महेश्वरो विश्वजगन्नियामकः परमशिवः । लोके<br>
यद्यद्वस्तु यत्किञ्चित्करणसामर्थ्यशालि तत्सामर्थ्यरूपेण परैव परिणता,<br>
तत्तत्सामर्थ्यवद्वस्तुरूपेण परमशिवः परिणत इति वक्तुं शक्यते । किं<br>
वक्तव्यमेतदुभयमयविद्यावर्णसमानसङ्ख्यावत्पदार्थरूपेण तावेव<br>
परिणतावित्यर्थः । तदुक्तमभियुक्तैः -</p>
<p>त्वं चन्द्रिका शशिनि तिग्मरुचौ रुचिस्त्वं<br>
त्वं चेतनासि पुरुषे पवने बलं त्वम् ।<br>
त्वं स्वादुताऽसि सलिले शिखिनि त्वमूष्मा<br>
निःसारमम्ब निखिलं त्वदृते यदि स्यात् ॥ इति ॥ २।३१ ॥ (अ। स्त। २०)</p>
<pre><code>  ननु भूतगुणमयी शिवेत्युक्तम्, शिवायां तत्सङ्ख्या कुत इत्यत आह -  
</code></pre>
<p>व्याप्त्या पञ्चदशार्णैः सा विद्या भूतगुणात्मिका ।<br>
पञ्चभिश्च तथा षड्भिश्चतुर्भिरपि चाक्षरैः ॥ २।३२ ॥</p>
<pre><code>सा शिवा परैव विद्या, वाच्यवाचकयोरभेदात् । पञ्चभिरक्षरैर्-  
</code></pre>
<p>वाग्भवबीजस्यावयवैः, षड्भिरक्षरै कामराजबीजस्यावयवैः, चतुर्भिरक्षरैः<br>
शक्तिबीजस्यावयवैः । न क्षरन्तीक्षरणानि, तेषां नित्यत्वात् । स्वांशैर्नाशरहितैः<br>
पञ्चदशार्णैर्व्याप्ता, अत एव भूतगुणात्मिका ॥ २।३२ ॥</p>
<pre><code>बीजत्रयमक्षरशो विभज्य भूतगुणात्मकतावासनामुक्त्वेदानीम्-  
</code></pre>
<p>अक्षराण्यवयवशो विभज्य षट्त्रिंशत्तत्त्वात्मकतावासनामाह -</p>
<p>स्वरव्यञ्जनभेदेन सप्तत्रिंशत्प्रभेदिनी ।<br>
सप्तत्रिंशत्प्रभेदेन षट्त्रिंशत्तत्त्वरूपिणी ॥ २।३३ ॥<br>
तत्त्वातीतस्वभावा च विद्यैषा भाव्यते सदा ।</p>
<pre><code>  स्वरव्यञ्जनभेदेन प्रथमबीजेऽकारचतुष्टयमीकारश्चेति पञ्च स्वराः,   
</code></pre>
<p>शिष्टानि षड्व्यञ्जनानि, एवमेकादश । द्वितीयबीजेऽकारपञ्चकमीकारश्चेति षट्स्वराः,<br>
शिष्टानि व्यञ्जनानि सप्त एवं त्रयोदश । तृतीयबीजेऽकारत्रयमीकारश्चेति चत्वारः<br>
स्वराः, शिष्टानि व्यञ्जनानि पञ्च, एवं नव । इत्येवं<br>
विभागेनाक्षरावयवास्त्रयस्त्रिंशत् । बीजत्रयान्ते बिन्दवस्त्रय इति षट्त्रिंशत् ।<br>
तत्समष्टिरेका । एवं सप्तत्रिंशत्प्रभेदिनी विद्या समष्टिरूपा एवं<br>
सप्तत्रिंशत्प्रभेदेन षट्त्रिंशत्तत्त्वरूपिणी तत्त्वातीतस्वभावा च विद्यैषा ।<br>
व्यष्टिसमष्टिभेदेन षट्त्रिंशत्तत्त्वात्मिका तदतीता (च) इयम् ।<br>
षट्त्रिंशत्तत्त्वान्यवयवभूतानि, तेषां रूपवती, सप्तत्रिंशत्प्रभेदेन<br>
तत्त्वातीतस्वभावा च । स्वस्य भावः स्वभावः, शिवस्य यादृशो भावस्तादृशोऽस्या<br>
इति भावयितव्यमित्यर्थः । तत्त्वानां लक्षणानि मयैव सौभाग्यसुधोदये निरूपितानि ।<br>
यथा -</p>
<p>यदयमनुत्तरमूर्तिर्निजेच्छया निखिलमपि जगत् स्रष्टुम् ।<br>
पस्पन्दे स स्पन्दः प्रथमं शिवतत्त्वमुच्यते तज्ज्ञैः ॥<br>
इच्छा सैव स्वच्छा सन्ततसमवायिनी सती शक्तिः ।<br>
सचराचरस्य जगतो बीजं निखिलस्य निजनिलीनस्य ॥<br>
स्वेच्छाशक्त्युद्गीर्णं जगदात्माहन्तया समाच्छाद्य ।<br>
निवसन् स एव निखिलानुग्रहनिरतः सदाशिवोऽभिमतः ॥<br>
विश्वं स एव पश्यन्निदन्तया निखिलमीश्वरो जातः ।<br>
सा भवति शुद्धविद्या येदन्ताहन्तयोरभेदमतिः ॥<br>
माया विभेदबुद्धिर्निजांशभूतेषु निखिलभूतेषु ।<br>
नित्यं तस्य निरङ्कुशविभवं वेलेव वारिधिं रुन्धे ॥<br>
स तया परिमितमूर्तिः सङ्कुचितसमस्तशक्तिरेष पुमान् ।<br>
रविरिव सन्ध्यारक्तः संहृतरश्मिः स्वभासनेऽप्यपटुः ॥<br>
सम्पूर्णकर्तृताद्या या बह्व्यः सन्ति शक्तयस्तस्य ।<br>
सङ्कोचात् सङ्कुचिताः कलादिरूपेण रुषयन्त्येनम् ॥<br>
तत्सर्वकर्तृता सा सङ्कुचिता कतिपयार्थमातृपरा ।<br>
किञ्चित्कर्तारममुं कलयन्ती कीर्त्यते कलानाम्ना ॥<br>
सर्वज्ञताऽस्य शक्तिः परिमिततनुरल्पवेद्यमातृपरा ।<br>
ज्ञानमुपपादयन्ती विद्येति निगद्यते बुधैराद्यैः ॥<br>
नित्यपरिपूर्णतृप्तिः शक्तिस्तस्यैव परिमिता तु सती ।<br>
भोगेषु रञ्जयन्ती सततममुं रागतत्त्वतां याता ॥<br>
या नित्यताऽस्य शक्तिर्निकृष्य निधनोदयप्रदानेन ।<br>
नियतपरिच्छेदकरी कॢप्ता स्यात् कालतत्त्वरूपेण ॥<br>
याऽस्य स्वतन्त्राख्या शक्तिः सङ्कोचशालिनी सैव ।<br>
कृत्याकृत्येष्ववशं नियतममुं नियमयन्त्यभून्नियतिः ॥<br>
इच्छादित्रिसमष्टिः शक्तिः शान्ताऽस्य सङ्कुचद्रूपा ।<br>
सङ्कुचितेच्छाद्यात्मकसत्त्वादिसाम्यरूपिणी तु सती ॥<br>
बुद्ध्यादिसामरस्यरूपा चित्तात्मिका मता प्रकृतिः ।<br>
इच्छाऽस्य रजोरूपाऽहङ्कृतिरासीदहम्प्रतीतिकरी ॥<br>
ज्ञानाऽस्य सत्त्वरूपा निर्णयबोधस्य कारणं बुद्धिः ।<br>
तस्य क्रिया तमोमयमूर्तिर्मन इत्युच्यते विकल्पकरी ॥<br>
वामादिपञ्चभेदः स एव सङ्कुचितविग्रहो देवः ।<br>
ज्ञानक्रियोपरागप्राधान्याद् विविधविषयरूपोऽभूत् ॥<br>
श्रोत्रं चक्षुः स्पर्शनजिह्वाघ्राणानि बोधकरणानि ।<br>
वाक्पाणिपादपायुपस्थाख्याकानि कर्मकरणानि ॥<br>
शब्दस्पर्शौ रूपं रसगन्धौ चेति भूतसूक्ष्माणि ।<br>
अयमेवातिनिकृष्टो जातो भूतात्मनाऽपि भूतेशः ॥<br>
गगनमनिलश्च तेजः सलिलं भूमिश्च पञ्चभूतानि ।<br>
श्रोत्रादिकरणवेद्याः शब्दाद्यास्तानि वेदकान्येषाम् ॥<br>
वचनकरी वागासीत् पाणिः स्यात् करणभूतमादाने ।<br>
गमनविसर्गानन्दत्रितये पादादिकत्रिकं करणम् ॥<br>
गन्धवती भूमिः स्यादापः सांसिद्धिकद्रवास्तेजः ।<br>
उष्ण्स्पर्शमरूपस्पर्शो वायुरम्बरं शब्दः ॥ इति ३३-३४ ॥ (सौ। सु। १।२८-४८)</p>
<pre><code>पुनरपि सिंहावलोकनन्यायेन भूतगुणानां पञ्चदशतां विद्यायाश्च   
</code></pre>
<p>तन्मयरूपतां विवृणोति -</p>
<p>पृथिव्यादिषु भूतेषु व्यापकं चोत्तरोत्तरम् ॥ २।३४ ॥<br>
भूतं त्वधस्तनं व्याप्यं</p>
<pre><code>पृथिव्यादिषु । आदिशब्देनाप्तेजोवाय्वाकाशा गृह्यन्ते । तेषूत्तरोत्तरं   
</code></pre>
<p>व्यापकमधिकवृत्ति । अधस्तनं भूतं व्याप्यं न्यूनवृत्ति । कोऽर्थः ?<br>
आकाशमधस्तनानां भूतानां व्यापकम्, अधिकवृत्तित्वात् । अन्यान्यपि चत्वारि<br>
भूतानि व्याप्यानि, न्यूनवृत्तित्वात् । एवं वायुरग्न्यादीनां त्रयाणां व्यापकः,<br>
तानि त्रीणि व्याप्यानि । एवं तेजोऽप्यधस्तनयोर्व्यापकम्, ते द्वे व्याप्ये । एवमापः<br>
पृथिव्या व्यापिकाः, पृथ्वी व्याप्येत्यर्थः ॥ २।३४ - ३५ ॥</p>
<pre><code>तेन व्यापकगुणा व्याप्ये स्थिता इत्याह -  
</code></pre>
<p>तद्गुणा व्यापकाश्रयाः ।<br>
व्याप्येष्ववस्थिता देवि स्थूलसूक्ष्मविभेदतः ॥ २।३५ ॥</p>
<pre><code>व्यापकाश्रयास्तद्गुणा व्यापकगुणाः, व्याप्येष्ववस्थिताः   
</code></pre>
<p>स्थूलसूक्ष्मविभेदतः । स्थूलमधिकवृत्ति व्यापकम्, सूक्ष्ममल्पवृत्ति व्याप्यम् ।<br>
व्यापकव्याप्ययोः स्थूलसूक्ष्मविभेदाद् व्यापकगुणा व्याप्येषु तिष्ठन्तीत्यर्थः ॥<br>
२।३५ ॥</p>
<pre><code>  ननु कस्य कस्य भूतस्य गुणाः केषु केषु भूतेषु स्थिताः ? विद्यायाः   
</code></pre>
<p>कानि कान्यक्षराणि कस्य कस्य भूतस्य गुणान् लक्षयन्तीत्यत आह -</p>
<p>तस्माद्व्योमगुणः शब्दो वाय्वादीन्व्याप्य संस्थितः ।<br>
व्योमबीजैस्तु विद्यास्थैर्लक्षयेच्छब्दपञ्चकम् ॥ २।३६ ॥</p>
<pre><code>तस्माद् व्योम्नः स्वेतरभूतेभ्यः स्थूलत्वाद् व्यापकत्वम्, तेन व्योमगुणः   
</code></pre>
<p>शब्दो वाय्वादीन् वायुतेजःसलिलपृथिव्यात्मकान् व्याप्य स्थितः । विद्यास्थैर्व्योमबीजैः<br>
पञ्चभिः पञ्चभूतेषु स्थितानां शब्दानां पञ्चकं लक्षयेत्, व्योमवाचकत्वाद्<br>
हकारपञ्चकं तद्गुणं शब्दपञ्चकं लक्षयतीत्यर्थः ॥ २।३६ ॥</p>
<pre><code>ननु विद्यायां षढकाराः सन्तिः, अन्यस्य हकारस्य किं प्रयोजनमित्यत   
</code></pre>
<p>आह -</p>
<p>तेषां कारणरूपेण स्थितं ध्वनिमयं परम् ।</p>
<p>तेषां शब्दानां कारणरूपेण स्थितः कारणात्मना स्थितो ध्वनिर्नादः<br>
शब्दानां कारणम् । तदुक्तमभियुक्तैः -</p>
<p>पिण्डो वाचकविस्तरस्य महतः संस्कारशेषा स्थितिर्-<br>
नादोऽसौ तव देवि मूर्ध्नि समनासीमानमुल्लङ्घयन् ।<br>
घण्टाक्वाण इव क्रमेण विरमन्नन्न्यामणीयस्तनी-<br>
माजिघ्रन् परचिद्दशामनुभवन् मूर्ति पुराणीमुमे ॥ इति ।</p>
<pre><code>तन्मयं तल्लक्षकत्वात् । परं कामराजबीजस्थितककारलकारमध्य-  
</code></pre>
<p>गतहक्राराक्षरम् । कोऽर्थः ? कामराजमध्यस्थितः षष्ठो हकार<br>
आकाशादिपञ्चभूतगतशब्दपञ्चककारणनादरूपः कामराजबीजस्य स्थितिरूपतां<br>
लक्षयतीत्यर्थः ॥</p>
<p>ननु हकारादिवर्णा आकाशादिभूतवाचका इत्युक्तम्, कथं<br>
शब्दादिपञ्चभूतगुणानामपि वाचका इत्युच्यन्त इत्यत आह -</p>
<p>भवेद् गुणवतां बीजं गुणानामपि वाचकम् ॥ २।३७ ॥</p>
<pre><code>गुणवताम्, गुणाः शब्दादयः पञ्च, तद्वतामाकाशादीनां   
</code></pre>
<p>पञ्चभूतानां बीजम् । जातावेकवचनम् । अत्र विद्यायां हकारादीनि<br>
पञ्चभूताक्षराणि व्यञ्जनानि । अत्रैवोक्तम् - हकाराद् व्योमसम्भूतम् (२।२९)<br>
इत्यादिना । अतो बीजान्युच्यन्ते । ककारादिक्षकारान्तानां व्यञ्जनानां बीजत्वमुक्तं<br>
चिद्गगनचन्द्रिकायाम् -</p>
<p>षण्ढवर्जमहिमद्युतेः स्वरा बिन्दुसर्गरहिताश्च ये शुचेः ।<br>
सर्व एव शशिनः कलाः शिवे योनयो विधृतबीजतः स्वराः ॥ इति । (श्लो। ४०)<br>
परापञ्चाशिकायामप्युक्तम् - द्विधेयं मातृका देवी बीजयोन्यात्मना स्थिता (श्लो। ४०)<br>
इति । तानि तद्गुणानां शब्दादीनां वाचकानि लक्षकाणि,<br>
हकाराद्यक्षराण्याकाशार्थेषु सङ्केतितत्वात्तद्गुणेषु शब्दादिषु लक्षकाण्येव ।<br>
तदुक्तमभियुक्तैः - साक्षात् सङ्केतितं योऽर्थमभिधत्ते स वाचकः (का। प्र। २।७) इति<br>
। कोऽर्थः ? शब्दादिगुणवतामाकाशादिभूतानां यानि बीजानि वाचकानि<br>
हकारादीनि, तानि तद्गुणानां शब्दादीनां लक्षकाणीत्यर्थः ॥ २।३७ ॥</p>
<pre><code>  लक्षणायां निमित्तमाह -  
</code></pre>
<p>कार्यकारणभावेन तयोरैक्यं विवक्षया ।</p>
<pre><code>  तयोः गुणगुणिनोः । कार्यकारणभावेन । गुणी कारणम्, गुणः कार्यम् ।   
</code></pre>
<p>अतः कार्यकारणभावेनैकत्वविवक्षया विवक्षितमेवैकत्वम्, न तु तात्त्विकम् ।<br>
गुणगुणिनोः कार्यकारणभावादेकत्वमारोप्य तत्सम्बन्धं निमित्तीकृत्य लक्षणया<br>
गुणिशब्दा गुणेषु योज्यन्त इत्यर्थः । तदुक्तं महास्वच्छन्दसङ्ग्रहे -</p>
<p>शब्दः शान्तत्वघोरत्वविशेषा पन्नरूपकः ।<br>
शब्दस्तु शब्दतन्मात्रं मृदूष्णकठिनश्चलः ॥<br>
विशिष्टस्पर्शरूपश्च स्पर्शतन्मात्रसञ्ज्ञकः ।<br>
नीलपीतत्वशुक्लत्वविशिष्टं रूपमेव च ॥<br>
रूपतन्मात्रमित्युक्तं मधुरत्वादिसंयुतम् ।<br>
रसतन्मात्रसञ्ज्ञं तु सौरभ्यादिविशेषितः ॥<br>
गन्धः स्याद् गन्धतन्मात्रं तेभ्यो वै भूतपञ्चकम् ।<br>
आकाशं शब्दतन्मात्रं नित्यं शब्दगुणं महत् ॥<br>
व्यापकं निर्मलं तत्त्वमवकाशप्रदानकम् ।<br>
स्पर्शतन्मात्रतो वायुश्चलद्रूपोऽनिलोऽभवत् ॥<br>
जगत्प्राणोऽनिलो व्यूहप्रेरणं च लघुर्भवेत् ।<br>
शब्दस्पर्शगुणः प्रोक्तो गमागमनकर्मकृत् ॥<br>
शब्दस्पर्शरूपगुणं तेजस्तत्त्वं तु भास्वरम् ।<br>
रूपतन्मात्रकार्यं च पाककर्मकरं शिवे ॥<br>
रसतन्मात्रतो जातं वारितत्त्वं द्रवात्मकम् ।<br>
शब्दस्पर्शरूपरसगुणं सङ्ग्रहकर्मकृत् ॥<br>
शब्दस्पर्शरूपरसगन्धपञ्चगुणान्वितम् ।<br>
पृथिवीतत्त्वमाख्यातं कठिनं सर्वधारणम् ॥<br>
पृथ्व्यादिव्योमतत्त्वान्तपञ्चकं पूर्वपूर्वकम् ।<br>
कार्यदृष्ट्या समावृत्य वर्तते पञ्चकं क्रमात् ॥ इति ॥</p>
<pre><code>पूर्वं विद्यास्थहकारपञ्चकस्य पञ्चभूतस्थितशब्दपञ्चक-  
</code></pre>
<p>लक्षकतामुक्त्वेदानीं वाय्वादिभूतचतुष्टयगतं स्पर्शचतुष्टयं<br>
वायुवाचकबीजैर्लक्षयति -</p>
<p>महामायात्रेयेणापि कारणेन च बिन्दुना ॥ २।३८ ॥<br>
वाय्वग्निजलभूमीनां स्पर्शानां च चतुष्टयम् ।<br>
उत्पन्नं भावयेद् देवि स्थूलसूक्ष्मविभेदतः ॥ २।३९ ॥</p>
<pre><code>महामाया ईकारः, तेषां त्रयं बीजत्रयशिखरवर्तिना-मीकाराणां   
</code></pre>
<p>बिन्दुद्वयहार्धमात्रामायानां त्रयम् । करणेन च बिन्दुना<br>
तदक्षरत्रयकारणेनाकारहकारसामरस्यरूपेण कामाख्येनोर्ध्व-बिन्दुना ।<br>
वाय्वग्निजलभूमीनां स्पर्शानां चतुष्टयमुत्पन्नं लक्ष्यं भावयेत् ।<br>
स्थूलसूक्ष्मविभेदतः । सूक्ष्माणि पृथिव्यप्तेजांसि, स्थूलो वायुरर्वाचीनेभ्यः । अत<br>
एव एवंविधेन ईकारत्रयेणापि लक्षिता बिन्दवः षट्सङ्ख्याकाः । कारणं बिन्दुः<br>
समष्टिवृत्तं हि, षड्बिन्दुलाञ्छितवृत्तात्मकत्वाद् वायुमण्डलस्य । तदुक्तमभियुक्तैः -<br>
कण्ठादितालुपर्यन्तं वृत्तं षड्बिन्दुलाञ्छितम् । धूम्रम् इति । [एवमन्यत्रापि -</p>
<pre><code>समष्टिबिन्दुना वायुः स्थूलसूक्ष्मप्रभेदतः ।] तद्वायुमण्डल-वाचकेन   
</code></pre>
<p>ईकारत्रयेण समष्टिबिन्दुना च स्थूलसूक्ष्मविभेदतो वाय्वादिभूतचतुष्टयस्थितं<br>
स्पर्शचतुष्टयं लक्षयेदित्यर्थः ॥ २।३८-३९ ॥</p>
<pre><code>वायुवाचकैर्वायुगुणं स्पर्शचतुष्टयं लक्षयित्वेदानीं   
</code></pre>
<p>तेजोवाचकैरक्षरैस्तद्गुणं रूपत्रयं लक्षयति -</p>
<p>रूपाणां त्रितयं तद्वत् त्रिभी रेफैर्विभावितम् ।</p>
<pre><code>रूपाणां त्रितयं वह्निवारिभूमिष्ठानां रूपाणां त्रितयं त्रिभी   
</code></pre>
<p>रेफैर्विभावितं लक्षितम् ॥</p>
<pre><code>ननु रूपं पृथिव्यप्तेजसां साधारणम्, कथं तेजोबीजेन रेफेण   
</code></pre>
<p>लक्षितमित्यत आह -</p>
<p>प्रधानं तेजसो रूपं तद्बीजेन हि जन्यते ॥ २।४० ॥</p>
<pre><code>सत्यं त्रिष्वपि भूतेषु विद्यते रूपम्, तथापि वाय्वाकाशयोरभावात्   
</code></pre>
<p>प्रथमं तेजस एव रूपं प्रधानम् । पश्चादितरयोर्भूतयोस्तद्बीजेन रेफेण जन्यते<br>
प्रकाश्यते । जननं प्रादुर्भावः ॥ २।४० ॥</p>
<pre><code>पूर्वं तेजोवाचकैरक्षरैस्तेजोगुणं रूपत्रयं लक्षयित्वेदानीम्-  
</code></pre>
<p>अब्वाचकैरक्षरैस्तद्गुणं रसद्वयं लक्षयति -</p>
<p>विद्यास्थैश्चन्द्रबीजैस्तु स्थूलः सूक्ष्मो रसः स्मृतः ।</p>
<pre><code>  विद्याबीजस्थैश्चन्द्रबीजैः सकारैः । अभिधानमात्रमेतत् । तदुक्तमभियुक्तैः -  

व्योमेन्दुवह्न्यधरबिन्दुभिरेकमन्यद्रक्ताच्छकेन्द्रशिखिभिः सरमार्धचन्द्रैः ।  
</code></pre>
<p>अन्यद् द्युशीतकरपावकमन्वमन्तैर्बीजैरमीभिरुदिता त्रिपुरेति विद्या ॥ इति । (प्र। सा। ९।३)</p>
<pre><code>स्थूलः सूक्ष्मः । स्थूलो रसोऽप्तत्त्वगतः, व्यापकत्वात् । सूक्ष्मो रसो   
</code></pre>
<p>भूतत्त्वगतः, व्याप्यत्वात् । स्मृतः भावितः । स्मृतिर्हि भावना ॥</p>
<pre><code>ननु विद्यायां सकारत्रयमस्ति, अप्पृथिव्योस्तु रसद्वयमेव, इतरेण सकारेण   
</code></pre>
<p>किमुच्यत इत्यत आह -</p>
<p>सम्बन्धो विदितो लोके रसस्याप्यमृतस्य च ॥ २।४१ ॥</p>
<pre><code>अमृतस्य सुधाया रसस्यापि सम्बन्धो लोके विदितः सुरासुरैरपां-निधौ   
</code></pre>
<p>मथ्यमाने तत्सारभूतममृतं समुदितमिति पुराणप्रसिद्ध्या लोके विदितः परिज्ञातः<br>
। अत्राप्तत्त्वसारभूतत्वात् तद्गुणो रसस्तृतीयसकारेण लक्ष्यते । कोऽर्थः ? अप्तत्त्वं<br>
स्थूलम्, अमृतं तत्सारभूतं सूक्ष्मम्, तद्व्याप्या पृथिवी च सूक्ष्मा । तेन<br>
सलिलामृतपृथिव्यन्तरे त्रिधा स्थितो रसो विद्यास्थैस्त्रिभिः सकारैर्लक्ष्यत इत्यर्थः ॥ २।४१ ॥</p>
<pre><code>पूर्वमब्वाचकैरक्षरैरब्गुणं रसत्रयं लक्षयित्वेदानीं   
</code></pre>
<p>पृथिवीवाचकैर्वर्णैः पृथिवीगुणं गन्धं लक्षयति -</p>
<p>वसुन्धरागुणो गन्धस्तल्लिपिर्गन्धवाचिका ।</p>
<pre><code>वसुन्धरायाः पृथिव्याः, गुणो गन्धः । तल्लिपिः पृथिवीवाचकवर्णो लकारः ।   
</code></pre>
<p>गन्धवाचिका गन्धस्य परिभाषणकरी ।</p>
<pre><code>  ननु विद्यायां लकारत्रयमस्ति, तत्रैकेन लकारेण पृथिवी-संस्थितो गुणो गन्धो   
</code></pre>
<p>लक्षितः, शिष्टाभ्यां लकाराभ्यां किं क्रियत इत्यत आह -</p>
<p>भुवनत्रयसम्बन्धात् त्रिधात्वं तु महेश्वरि ॥ २।४२ ॥</p>
<pre><code>भुवनत्रयं लोकत्रयम्, तत्सम्बन्धात् लोकत्रयाधारत्वात्,   
</code></pre>
<p>आधाराधेयभावः सम्बन्धः, तस्मात् सम्बन्धाद्धेतोः पृथिव्यास्त्रिधात्वम् । तेन<br>
पृथिवीभागत्रयगतगन्धत्रयलक्षकं लकारत्रयमित्यर्थः ॥ २।४२ ॥</p>
<pre><code>हकाराद् व्योम सम्भूतं ककारात्तु प्रभञ्जनः (२।२९) इत्यत्र   
</code></pre>
<p>वायुवाचकतयोक्तस्य ककारस्य प्रमातृवाचकत्वेनापि वक्तुं शक्यत्वाद्-अन्यैरक्षरैः<br>
स्पर्शचतुष्टयं लक्षयित्वेदानीं ककारत्रयेण प्रमातृ-त्रयं लक्षयति -</p>
<p>अशुद्धशुद्धमिश्राणां प्रमातॄणां परं वपुः ।<br>
क्रोधीशत्रितयेनाथ विद्यास्थेन प्रकाश्यते ॥ २।४३ ॥</p>
<pre><code>  अशुद्धाः प्रमातारो भेदधीमात्रसाराः शिवाहम्भावभावनाविहीनाः   
</code></pre>
<p>सकलाः पशवः । तदुक्तं स्वच्छन्दसङ्ग्रहे -</p>
<p>पशवस्त्रिप्रकाराः स्युस्तेष्वेके सकलाः मताः ।<br>
प्रलयाकलनामानस्तेषां केचिन्महेश्वरि ॥<br>
विज्ञानकेवलास्त्वन्ये तेषां रूपं क्रमाच्छृणु ।<br>
अनादिमलसञ्च्छन्नो मायाकर्मावृतोऽविभुः ॥<br>
शरीरी शिवतत्त्वाज्ञो भेदैकरसिको लघुः ।<br>
सर्वदा कर्मकर्ता च स्वकर्मफलभोजकः ॥<br>
नित्यं विषयसंसक्तोबोध्यः शोध्यः पुमानयम् । इति ।</p>
<pre><code>शुद्धाः प्रमातारः पक्वमलविज्ञानाः शिवतावन्मात्रसारा   
</code></pre>
<p>विज्ञानकेवलाः पशवः तदुक्तं स्वच्छन्दसङ्ग्रहे -</p>
<p>मलमात्रेण सञ्च्छन्नः पशुर्विज्ञानकेवलः ।<br>
सुपक्वमलविज्ञानकेवलः स स्वयं प्रिये ॥<br>
सुतीव्रशक्तिपातेन कुरुते तान् स केवलान् । इति ।</p>
<pre><code>मिश्राः प्रमातारः पुर्यष्टकसूक्ष्मशरीरमात्रसम्बद्धाः   
</code></pre>
<p>प्रारब्धकर्मानुभवार्थमनेकयोनिषु सम्भूय तत्तत्कर्मफलानुभवेन<br>
कर्मद्वयसाम्ये सति सुपक्वमलकर्माणो गुरुं विनाऽपि शिवानुग्रह-शालिनः<br>
क्रियाज्ञानसाधारणाः प्रलयाकलाः पशवः । तदुक्तं स्वच्छन्दसङ्ग्रहे -</p>
<p>मिश्राः प्रमातृरूपाः स्युः प्रलयाकलसञ्ज्ञकाः ।<br>
पुर्यष्टकशरीराश्च स्वस्वकर्मवशात् प्रिये ॥<br>
सर्वयोनिषु सम्भूय भोगार्थं स्वस्वकर्मणाम् ।<br>
भुक्त्वा भोगानि तेषां तु कर्मसाम्ये शिवः स्वयम् ॥<br>
सुपक्वमलकर्माणस्तान् किञ्चिदनुगृह्य च ।<br>
जलतत्त्वादितत्त्वानां मध्ये लोकेश्वरास्त्रिधा ॥ इति ।</p>
<pre><code>तेषां त्रिविधानां प्रमातॄणाम् । वपुः स्वरूपम् । परमन्यत् ।   
</code></pre>
<p>क्रोधीशत्रितयेन श्रीकण्ठन्यासपरिपाट्या क्रोधीशः ककारः, तेषां त्रितयेन ।<br>
विद्यास्थेन बीजत्रितयस्थेन । प्रकाश्यते व्यज्यते । कोऽर्थः ? बीजत्रयगतककारत्रयेण<br>
सकल-विज्ञान-केवल-प्रलयाकलाख्य-त्रिविधपशुरूपाऽशुद्ध-शुद्ध-<br>
मिश्रप्रमातृत्रयस्वरूपं व्यज्यत इत्यर्थः ॥ २।४३ ॥</p>
<pre><code>पूर्वं विद्यास्थक्रोधीशत्रितयेन प्रमातृत्रयं लक्षयित्वेदानीं   
</code></pre>
<p>विद्यास्थश्रीकण्ठाद्वादशमध्ये आद्यदशकेनाव्यक्तम्, अनन्तरेण प्राणम्,<br>
चरमेणेशं च लक्षयति -</p>
<p>श्रीकण्ठदशकं तद्वदव्यक्तस्य हि वाचकम् ।<br>
प्राणरूपः स्थितो देवि तद्वदेकादशः परः ॥ २।४४ ॥</p>
<pre><code>श्रीकण्ठदशकं हृल्लेखात्रयवर्जितहकारादिद्वादशाक्षरो-  
</code></pre>
<p>परिगतानामकाराणां मध्ये श्रीकण्ठदशकम्, श्रीकण्ठा अकाराः, तेषां<br>
दशकम् । अव्यक्तो जीवोऽनादि मलसञ्च्छन्नतया<br>
स्वशिवत्वापरिज्ञानकारणेन्द्रियादिजडवर्गान्तःपातितया विन्यस्तः । तदुक्तं<br>
स्वच्छन्दसङ्ग्रहे -</p>
<p>अनादिमलसञ्च्छन्नो मायाकर्मावृतोऽविभुः ।<br>
शरीरी शिवतत्त्वाज्ञो भेदैकरसिको लघुः ॥ इति ।</p>
<pre><code>  तस्य वाचकम् । अकारः सर्ववर्णाग्र्यः प्रकाशः परमः शिवः इति   
</code></pre>
<p>सङ्केतपद्धत्युक्तरीत्याऽकारवाच्यः परमशिवः, परमशिवांशत्वात् । तद्वत् <br>
परशिववत् । यथा परमशिवोऽकारवाच्यः, तथा तदंशभूतो<br>
जीवोऽप्यकारदशकेनोच्यत इत्यर्थः । तद्वद् जीववत् । यथा शिवांशो जीवः<br>
परमशिववाचकश्रीकण्ठेन लक्ष्यते, तद्वद् जीववत् एकादशश्च श्रीकण्ठो<br>
जीवाधारभूतप्राणरूपः स्थितः । प्राणो हि जीवस्याधारः, प्राणेन विना<br>
जीवस्यानवस्थानात् । परः परो द्वादशः श्रीकण्ठः पुरुषस्य वाचकः, विश्वस्य<br>
पूरणात् परमशिवः पुरुषः । तदुक्तं चिद्गगनचन्द्रिकायाम् -</p>
<p>विश्वसद्मनि चिदात्मनीश्वरे पूरणात् पुरुषतामुपेयुषि ।<br>
ये मनः प्रणिदधुर्महर्षयस्तान् पतञ्जलिमुखानुपास्महे ॥ २।९ ॥ इति ।</p>
<p>श्रुतिरपि - पुरुष एवेदं सर्वम् (ऋ। १०।९०।२) इति ॥ २।४४ ॥</p>
<pre><code>ननु श्रीकण्ठद्वादशकं विद्यायां विद्यते, एकेन शिवः कथ्यते, एकेन   
</code></pre>
<p>जीवः, एकेन प्राण इति त्रिभिरेवालम्, किमन्यैरित्यत आह -</p>
<p>एकः सन्नेव पुरुषो बहुधा जायते हि सः ।</p>
<pre><code>  सत्यमेकेन शिव उच्यते, द्वाभ्यां जीवप्राणौ, तथापि स एकः सन्नेव   
</code></pre>
<p>एकमेवाद्वितीयं ब्रह्म (त्रि। म। ना। ३।३), सच्च त्यच्चाभवत् (तै। उ। २।६)<br>
इत्युपनिषदुक्तरीत्या सद्रूप एको हि पुरुषो बहुधा जायते । हिशब्दः प्रसिद्धौ । अपि<br>
चास्मिन्नर्थे प्रमाणम् - इन्द्रो मायाभिः पुरुरूप ईयते (ऋ। ४।७।३३) इति ।</p>
<p>एक एव हि भूतात्मा भूते भूते व्यवस्थितः ।<br>
एकधा बहुधा चैव दृश्यते जलचन्द्रवत् ॥ (ब्र। वि। उ। ११)</p>
<pre><code>  इति रीत्या सत्यमेक एव शिवो भवति, तथापि जीवप्राणात्मना बहुधा भिन्न   
</code></pre>
<p>इतीममर्थं द्योतयितुं विद्यायां बहवः श्रीकण्ठाः स्थिता इत्यर्थः ॥</p>
<pre><code>अक्षराणां वासनामुक्त्वा बिन्दूनां नादादीनां च वासनामाह -  
</code></pre>
<p>रुद्रेश्वरसदेशाख्या देवता मितविग्रहाः ॥ २।४५ ॥<br>
बिन्दुत्रयेण कथिता अमितामितविग्रहाः ।<br>
शान्तिः शक्तिश्च शम्भुश्च नादत्रितयबोधनाः ॥ २।४६ ॥</p>
<pre><code>  रुद्रस्तेजस्तत्त्वाधिपतिः । तेजस्तत्त्वान्तर्भूतं पुरुषरागा-  
</code></pre>
<p>विद्यानियतिकालकलामायान्तम् । तदुक्तं स्वच्छन्दसङ्ग्रहे - पुरुषादिकमायान्तं<br>
तेजस्तत्त्वं महेश्वरि इति । शुद्धविद्येश्वर-सदाशिवा वायुतत्त्वात्मकाः । तदुक्तं<br>
स्वच्छन्दसङ्ग्रहे - विद्या चेश्वरसादाख्यौ वायुतत्त्वं समीरितम् इति । अतो<br>
रुद्रेश्वरसदेशाख्या देवता मितविग्रहाः परिच्छिन्नरूपाः । तदुक्तं<br>
स्वच्छन्दसङ्ग्रहे - यत् सदाशिवपर्यन्तं विनाशोत्पत्तिसंयुतम् इति । बिन्दुत्रयेण<br>
कथिताः । बिन्दुत्रयं त्रिबीजशिखरवर्तिकामकलोर्ध्वगतानां बिन्दूनां त्रितयम् ।<br>
अमितामितविग्रहाः शान्तिः शक्तिश्च शम्भुश्च नादत्रितयबोधनाः ।<br>
शान्तिरव्यक्तध्वनिलक्षणो नादोऽखिलं जगदधरीकृत्य यत्र लयमेति सा<br>
ब्रह्मरन्ध्रावसानभूमिः, ऊर्ध्वशक्तीनां प्रशान्तिस्थानहेतुत्वात् । तदुक्तं<br>
स्वच्छन्दसङ्ग्रहे -</p>
<p>नाड्याधारस्तु नादो वै भित्त्वा सर्वमिदं जगत् ।<br>
अधःशक्त्या विनिर्गत्य ऊर्ध्वशक्त्यवसानकः ॥</p>
<p>नाड्यां ब्रह्मबिले लीनस्त्वव्यक्तध्वनिलक्षणः । इति ।<br>
शक्तिरूर्ध्वशक्तिः, उपरिगतं शक्तितत्त्वम् । तदुक्तमत्रैव -</p>
<p>ब्रह्माणी त्वपरा शक्तिर्ब्रह्मणोत्सङ्गगामिनी ।<br>
द्वारं सा मोक्षमार्गस्य रोधयित्वा व्यवस्थिता ॥<br>
तां भित्त्वा तु वरारोहे ऊर्ध्वशक्तिं परां शिवाम् ।<br>
शक्तितत्त्वात्मिकां देवीं प्रसुप्तभुजगाकृतिम् ॥<br>
शक्तितत्त्वं समाख्यातं भुवनैरावृतं महत् । इति ।</p>
<pre><code>  शम्भुः शिवतत्त्वं शक्तितत्त्वोपरि स्थितम् । तदुक्तमत्रैव - शिव-तत्त्वं   
</code></pre>
<p>समाख्यातं तदूर्ध्वं शक्तितत्त्वतः इति । अमितामितविग्रहाः । एतेऽनन्ता<br>
अपरिच्छिन्नरूपाः, व्योमतत्त्वान्तर्गतत्वात् । तदुक्तमत्रैव - शक्ति-तत्त्वं शिवो व्योम इति ।<br>
नादत्रितयबोधनाः । वाग्भवकामराजशक्तिबीजोपरि-<br>
गतबिन्दुत्रयोपरिगतरोधिनीत्रितयोर्ध्वगतानां नादानां त्रयमेषां क्रमेण बोधकं<br>
लक्षकम्, तेन नादत्रितयबोधनाः । वाग्भवबीजोपरिगत-बिन्दुपरिवर्तिना नादेन शान्तिः,<br>
कामराजबीजशिखरवर्तिना नादेन शक्तिः, तार्तीयबीजशिखरवर्तिना नादेन च शिवो<br>
व्यज्यत इत्यर्थः ॥ २।४५ - ४६ ॥</p>
<pre><code>पूर्वं विद्याया बिन्दुनादमयवासनामुक्त्वेदानीं सर्वमन्त्रमय-  
</code></pre>
<p>वासनामपि सोदाहरणामाह -</p>
<p>वागुरामूलवलये सूत्राद्याः कवलीकृताः ।<br>
तथा मन्त्राः समस्ताश्च विद्यायामत्र संस्थिताः ॥ २।४७ ॥</p>
<pre><code>वागुरा मृगबन्धनी (अ। को। २।१०।२६) । अत्र तु वागुराशब्देन   
</code></pre>
<p>मत्स्यग्रहणहेतुर्जालं लक्ष्यते, प्राणिग्रहणसामान्यात् । अन्यथा मूलवलये<br>
सूत्राद्या इत्यनुपपन्नं स्यात्, मृगबन्धन्या मूलवलयस्या-भावात्, रज्जुनिर्मितत्वात्<br>
सूत्रादीनामप्यभावात् । सूत्राद्याः सूत्राणि तन्तवः, आद्यशब्दाज्जालप्रान्ते<br>
आयसगुलिकाः प्रोता गृह्यन्ते । यथा लोहमये वलये जालावयवानां तन्तूनां<br>
मूलं कवलितम्, तथा समस्त-मन्त्राणां मूलभूता वैखर्यपि विद्यायामस्यां<br>
विश्रान्ता । अतोऽत्र विद्यायां समस्तमन्त्राः स्थिता इत्यर्थः ॥ २।४७ ॥</p>
<pre><code>  गुरुपदेशक्रमेणायमर्थः सम्प्राप्यत इत्याह -  
</code></pre>
<p>गुरुक्रमेण सम्प्राप्तः सम्प्रदायार्थ ईरितः ।</p>
<pre><code>  गुरुक्रमः पारम्पर्यक्रमः, तदुपदेशक्रमेणैव  
</code></pre>
<p>शिवादिविग्रहात् पूर्णात् सर्वकारणकारणात् ।<br>
ध्वनिरूपं परं सूक्ष्मं शुद्धं सकलतेजसाम् ॥<br>
वाग्रूपं प्रसृतं तत्त्वमुन्मनाशक्तिकेवलम् ।<br>
अव्यक्तं व्यक्तरूपेण निष्कलं क्रमकारणम् ॥<br>
परानन्दस्वरूपं तत् स्वच्छन्दादिप्रभेदतः ।<br>
अनुष्टुप्च्छन्दसा बद्ध्वा प्राह स्वच्छन्दभैरवः ॥<br>
तद्विमृश्य प्रपञ्चेन प्रोवाचानाश्रितेश्वरः ।<br>
तत्सर्वं शान्त्यतीतांशे कथितं बहुविस्तरम् ॥<br>
तदेतत् पररूपेण सदाख्येन शिवेन तु ।<br>
मन्त्रसिंहासनस्थेन पञ्चमन्त्रशरीरिणा ॥<br>
कौलिकादिषु सिद्धान्तपूर्वाद्यखिलमागमम् ।<br>
साधनं पुरुषार्थस्य कौलिकं चातिकौलिकम् ॥<br>
असङ्ख्यमप्रमेयं च शिवेन कथितं पुरा ।<br>
तज्ज्ञानमीश्वरे दत्तमीश्वरेण शिवेच्छया ॥<br>
विद्यायामादितो दत्तं विद्येशाय च तत्त्वतः ।<br>
विद्येश्वरेण दत्तं तज्ज्ञानं नियमितं क्रमात् ॥<br>
दत्तं रुद्रेभ्य एतच्च गुणतत्त्वेश्वराय च ।<br>
श्रीकण्ठायेश्वरेणैव दत्तं तेन ततः परम् ॥<br>
श्रीकण्ठेन प्रधानादिदशरुद्रान्तिकं क्रमात् ।<br>
दीक्षयित्वा विधानेन दत्तं वै ज्ञानमम्बिके ॥<br>
दीक्षयित्वाऽभिषिच्याथ श्रीकण्ठेन मयाऽपि च ।<br>
दत्तं श्रीदक्षिणं सर्वं सर्वकामार्थसाधनम् ॥</p>
<pre><code>  इति स्वच्छन्दभैरवोक्तरीत्या मयोदितः स्वगुरुपारम्पर्यो-पदेशक्रमेणैव   
</code></pre>
<p>विषमपदैरसम्प्रदायविद्भिरपरिज्ञातार्थश्लोकैः पूर्वोक्तरीत्या कथितः सम्प्रदायार्थो<br>
विना गुरुपदेशं व्युत्पत्तिबलेन पुराणादिश्लोकवद् ग्रहीतुमशक्य इत्यर्थः ॥</p>
<pre><code>अथ क्रमप्राप्तं निगर्भार्थमाह -  
</code></pre>
<p>निगर्भोऽपि महादेवि शिवगुर्वात्मगोचरः ॥ २।४८ ॥</p>
<pre><code>निगर्भो निगर्भार्थः । शिवो वाङ्मनगोचरः सकल-निष्कल-सकलनिष्कल-  
</code></pre>
<p>भेदविशेष्यः, [आत्मादिसकलगुणाभिधस्तादृशमेव स्वात्मतया वीक्षमाणो<br>
विदिताखिलागमार्थो गुरुः, तादृशगुरुकरुणा-कटाक्षपातविगलितसकलपाशविशद]<br>
चिद्रूपानुभवः [शिष्य] आत्मा । तदुक्तं स्वच्छन्दसङ्ग्रहे -</p>
<p>तत्त्वातीतं वरारोहे वाङ्मनोऽतीतगोचरम् ।<br>
अनिष्कलं चासकलं नीरूपं निर्विकल्पकम् ॥<br>
निर्द्वन्द्वं परमं तत्त्वं शिवाख्यं परमं पदम् । इति ।<br>
सर्वविद्याविदाचार्यो मोक्षधर्मपरायणः ।<br>
गुरुवक्त्रप्रयोगेण पशुं तत्रैव योजयेत् ॥ इति ।</p>
<p>गुरुः -</p>
<p>गृणीते तत्त्वमात्मीयमात्मीकृतजगत्त्रयम् ।<br>
उपायोपेयरूपाय शिवाय गुरवे नमः ॥</p>
<pre><code>  इत्युक्तलक्षणः । एवंविधशिवगुर्वात्मैक्यगोचरानुसन्धानात्मको निगर्भार्थ   
</code></pre>
<p>इत्यर्थः ॥ २।४८ ॥</p>
<pre><code>ननु केन प्रकारेण शिवगुर्वात्मनामैक्यमनुसन्धीयत इत्यत आह -  
</code></pre>
<p>तत्प्रकारं च देवेशि दिङ्मात्रेण वदामि ते ।<br>
शिवगुर्वात्मनामैक्यानुसन्धानात् तदात्मकम् ॥ २।४९ ॥</p>
<pre><code>  तत्प्रकारं शिवगुर्वात्मनामैक्यानुसन्धानात्मकम्, दिङ्मात्रेण वदामि न   
</code></pre>
<p>विशेषप्रतिपादनप्रपञ्चेनेत्यर्थः ॥ २।४९ ॥</p>
<pre><code>तत्प्रकारमाह -  
</code></pre>
<p>निष्कलत्वं शिवे बुद्ध्वा तद्रूपत्वं गुरोरपि ।<br>
तन्निरीक्षणसामर्थ्यादात्मनश्च शिवात्मताम् ॥ २।५० ॥<br>
भावयेद् भक्तिनम्रः सन् शङ्कोन्मेषाकलङ्कितः ।</p>
<pre><code>  कला अवयवाः, तद्रहितत्वं निष्कलत्वं निरवयवत्वम्, शिवे पूर्वोक्तलक्षणे,   
</code></pre>
<p>बुद्ध्वा,</p>
<p>गृणीते तत्त्वमात्मीयमात्मीकृतजगत्त्रयम् ।<br>
उपायोपेयरूपाय शिवाय गुरवे नमः ॥</p>
<pre><code>इत्यभियुक्तवचनोक्तरीत्या निष्कलं निष्कलात्मकं शिवं स्वात्मतया   
</code></pre>
<p>वीक्ष्यमाणस्यैव गुरुत्वाद् गुरोरपि तद्रूपत्वं शिवात्मकत्वं बुद्ध्वा,<br>
तन्निरीक्षणसामर्थ्यात्</p>
<p>गुरोराज्ञाप्रभावेण केवलं निष्प्रपञ्चकम् ।<br>
निरीक्ष्यैतादृशाद्वैतचिदम्बुधिसुधार्द्रया ॥<br>
यथा विशुद्धः शिष्योऽपि लीयेतानन्दचिद्घनः ।</p>
<pre><code>इत्यादिवाक्योक्तरीत्या तस्य गुरोर्निरीक्षणं निखिलपाशच्छेदन-समर्थम् ।   
</code></pre>
<p>तत्सामर्थ्यवशाद् विशुद्धः शिष्यो भक्तिनम्रः प्रत्युत्पन्न-<br>
परमशिवाहम्भावनावेशः प्रत्यहमादरनैरन्तर्यपट्वभ्यासवशात्<br>
शङ्कोन्मेषाकलङ्कितः । शङ्का सङ्कोचः संसारित्वाभिमानः, तस्योन्मेषः<br>
पुत्रभार्यादिबाह्यार्थाभिरतिः, तेनाकलङ्कितो विगताहं ममताभिमानः, आत्मनश्च<br>
शिवात्मतां भावयेत् । जपाकुसुमसामीप्य-विगमात् स्फटिकस्य<br>
नैर्मल्यमिवात्माद्वैतभावनाभावितगुरुकटाक्ष-पातपाटितपाशपटलः<br>
परिपूर्णस्वभावः स्यादित्यर्थः ॥ २।५० -५१ ॥</p>
<pre><code>  अथ क्रमप्राप्तं कौलिकार्थमाह -  
</code></pre>
<p>कौलिकं कथयिष्यामि चक्रदेवतयोरपि ॥ २।५१ ॥<br>
विद्यागुर्वात्मनामैक्यं</p>
<pre><code>कौलिकं कौलिकार्थम्, कथयिष्यामि । चक्रदेवतागुरुविद्या-  
</code></pre>
<p>साधकानामैक्यानुसन्धानं कौलिकार्थ इत्यर्थः । अक्षरार्थः स्फुटः ॥ २।५१ ॥</p>
<pre><code>तत्प्रकारमाह -  
</code></pre>
<p>तत्प्रकारः प्रदर्श्यते ।</p>
<pre><code>तत्प्रकारः प्रदर्श्यते इत्यादिना इत्येवं कौलिकार्थस्तु कथितो वीरवन्दिते (२।६८)   
</code></pre>
<p>इत्यन्तेन ॥ २।५२ ॥</p>
<pre><code>आदौ विद्याचक्रयोरैक्यमाह -  
</code></pre>
<p>लकारैश्चतुरस्राणि वृत्तत्रितयसंयुतम् ॥ २।५२ ॥<br>
सरोरुहद्वयं शाक्तैरग्नीषोमात्मकं प्रिये ।<br>
हृल्लेखात्रयसम्भूतैरक्षरैर्नवसङ्ख्यकैः ॥ २।५३ ॥<br>
बिन्दुत्रययुतैर्जातं नवयोन्यात्मकं प्रिये ।</p>
<pre><code>लकारैः विद्याबीजत्रयगतैः । चतुरस्राणि भूगृहाणि, पृथिवीमण्डलं पीतं   
</code></pre>
<p>चतुरस्रं सुशोभनम् इति स्वच्छन्दसङ्ग्रहोक्तरीत्या भूमण्डलस्य चतुरस्ररूपत्वाद्<br>
भूतत्त्ववाचकैर्लकारैश्चतुरस्रत्रयं जातमित्यर्थः । शाक्तैः [सकारैः । तदुक्तं<br>
चतुःशतीशास्त्रे - मादनं तदधः शक्तिः (१।१११) इति । हंसपारमेश्वरेऽप्युक्तम् -<br>
शिवो हकार इत्युक्तः सकारः शक्तिरव्यया इति । विद्याबीजत्रयगतैः]<br>
सकारैर्वृत्तत्रितयसंयुतं सरोरुहद्वयम् । चतुरस्रान्तरेण एकं वृत्तम्, तद्वृत्तान्तः<br>
षोडशदलं सोमात्मकं पद्मम् । तदन्तश्च द्वितीयं वृत्तम्, तदन्तश्चाष्टदलं<br>
पद्ममग्न्यात्मकम् । तदन्तश्च तृतीयं वृत्तम् । एवं<br>
वृत्तत्रितयसंयुतमग्नीषोमात्मकं सरोरुहद्वयम् । जलबिम्बं सुवृत्तं च श्वेतं वै<br>
पद्मलाञ्च्छितम् इति स्वच्छन्दसङ्ग्रहोक्तरीत्या जलबिम्बस्य पद्मलाञ्च्छितवृत्तरूपत्वाज्-<br>
जलतत्त्ववाचकैः सकारैर्वृत्तत्रयसंयुतं सरोरुहद्वयं जातमित्यर्थः ।<br>
बीजत्रयशिखरगतहृल्लेखात्रयावयवभूतैरक्षरैर्हकाररेफेकाराख्यैर्-<br>
बिन्दुत्रययुतैर्नवसङ्ख्यात्मकैर्नवयोन्यात्मकं चक्रं जातमित्यर्थः ॥ २।५२ - ५४ ॥</p>
<pre><code>ननु पद्मद्वयानन्तरं चतुर्दशारदशारद्वयात्मकचक्रत्रयस्य कथने   
</code></pre>
<p>युक्ते किमिति तदुल्लङ्घ्य नवयोनिचक्रं कथितम् ? उच्यते  नवयोनिचक्रस्योपरिष्टात्<br>
प्रस्तारे कृते सति तिसृभिः शक्तिभिर्वह्निभिश्च द्विदशचतुर्दशकोणात्मकं चक्रत्रयं<br>
जातम्, अतो नवयोनिचक्रानन्तर-मेतच्चक्रत्रयं जायत इत्येत मनसि निधायाह -</p>
<p>मण्डलत्रययुक्तं तु चक्रं शक्त्यनलात्मकम् ॥ २।५४ ॥<br>
व्योमबीजत्रयेणैव प्रमातृत्रितयान्वितम् ।<br>
इच्छाज्ञानक्रियारूपमादनत्रयसंयुतम् ॥ २।५५ ॥<br>
सदाशिवासनं देवि महाबिन्दुमयं परम् ।<br>
इत्थं मन्त्रात्मकं चक्रं</p>
<pre><code>मण्डलत्रययुक्तं तु वृत्तत्रयान्तर्गतशक्त्यनलात्मकं चक्रम् ।   
</code></pre>
<p>नवयोनिचक्रस्योपरिष्टात् प्रस्तारे कृते सति तिसृभिः शक्तिभिरनलैश्च<br>
त्रिभिर्निष्पन्नत्वाच्चतुर्दशारादिचक्रत्रयं व्योमबीजत्रयेणैव हकारत्रयेणैव, हकारस्य<br>
व्योमवाचकत्वात् । हृल्लेखात्रये हकारत्रयं गतम्, शिष्टेन हकारत्रयेण<br>
चतुर्दशारादिचक्रत्रयं जातमित्यर्थः ।</p>
<pre><code>प्रमातारस्त्रिविधा उक्तरूपा अशुद्धशुद्धमिश्रात्मानः, तेषां   
</code></pre>
<p>त्रयेणान्वितम् । पश्चात् शिवानुग्रहतो मलकर्मविपाकात् पृथिव्यप्तेजोवाय्वधिपतीनां<br>
तेषां त्रयेण व्यष्ट्या समष्ट्या चेदमन्वितं प्राप्तम् । तदुक्तं स्वच्छन्दसङ्ग्रहे   -</p>
<p>मलादीनामपाके तु सामान्यानुग्रहो भवेत् ।<br>
आधिकारिकमैश्वर्यं शिवानुग्रहमात्रतः ॥<br>
पशवस्त्रिप्रकारास्तु प्राप्नुयुः परमेश्वरि ।<br>
ये पक्वमलकर्माणस्तान् किञ्चिदनुगृह्य च ॥<br>
जलतत्त्वादितत्त्वानां मध्ये लोकेश्वरास्त्रिधा । इति ।</p>
<pre><code>इच्छाज्ञानक्रियाशक्तिप्रधानप्रमातृत्रयरूपाणां त्रयाणां मादनानां   
</code></pre>
<p>ककाराणां त्रयेण संयुक्तं सम्मिश्रितं सदाशिवासनं<br>
पृथिव्यादिवायुतत्त्वान्तचतुस्तत्त्वाधिपतिभिर्ब्रह्मविष्णुरुद्रेश्वरैश्चतुर्भिः पादरूपेण<br>
धृतं पञ्चमभूताकाशाधिपतिसदाशिवरूप-पञ्चमयासनम् । महाबिन्दुमयं<br>
परम्,</p>
<p>परशिवरविकरनिकरे प्रतिपलति विमर्शदर्पणे विशदे ।<br>
प्रतिरुचिरुचिरे कुड्ये चित्तमये निविशते महाबिन्दुः ॥ (श्लो। ४)</p>
<pre><code>इति कामकलाविलासोक्तरीत्या परशिवप्रतिबिम्बमहाबिन्द्वात्मकं परमुत्कृष्टम्,   
</code></pre>
<p>शिवशक्त्योरधिवासयोग्यत्वात् । तदुक्तं ज्ञानदीप-वमर्शिन्याम् - ओड्याणपीठमध्ये<br>
कदम्बवनान्तः श्रीमञ्चचतुष्पादके लं पृथिव्याधिपतये ब्रह्मणे नमः, वं<br>
अपामधिपतये विष्णवे नमः, रं तेजोऽधिपतये रुद्राय नमः, यं वाय्वधिपतये<br>
ईश्वराय नमः । एतानभ्यर्च्य हं आकाशाधिपतये<br>
पञ्चवक्त्रसदाशिवमहाप्रेतासनाय नम इति श्रीमञ्चाकारं सदाशिवमभ्यर्च्य इति<br>
। इत्थमुक्तप्रकारेण मन्त्रात्मकं चक्रं सौभाग्यविद्यामयमित्यर्थः ॥ २।५४ -५६ ॥</p>
<p>इदानीं चक्रेण देवताया ऐक्यमाह -</p>
<p>देवतायाः परं वपुः ॥ २।५६ ॥</p>
<pre><code>चक्रं देवतायाः परम् अन्यद् वपुः । ततः पद्मनिभां देवीम् (नि। षो।   
</code></pre>
<p>१।१३०) इत्यत्र देवतायाः करचरणादिमद् वपुरुक्तम् । तदेव<br>
त्रिकोणादिभूगृहान्तश्रीचक्रपदनिवास्यावरणदेवतारूपेणावयवशो विभज्य<br>
बैन्दवनिवासिनी स्वसंविद्देवता श्रीचक्रवपुषा स्थितेत्यर्थः । तदुक्तमत्रैव -</p>
<p>एवंरूपं परं तेजः श्रीचक्रवपुषा स्थितम् ।<br>
तदीयशक्तिनिकरस्फुरदूर्मिसमावृतम् ॥ (१।५५) इति ॥ २।५६ ॥</p>
<pre><code>एतदेवोपपादयति -  
</code></pre>
<p>एकादशाधिकशतदेवतात्मतया पुनः ।</p>
<pre><code>एकादशोत्तरशतदेवतास्त्रिकोणाग्रदक्षवामकोणेषु कामेश्वर्यादिकास्तिस्रः,   
</code></pre>
<p>तद्बहिरष्टकोणान्तराले त्रिकोणं परितश्चतुर्दिक्षु अष्टौ<br>
कामेश्वरकामेश्वर्यायुधदेवताः, अष्टकोणेऽष्टौ वशिन्याद्याः, अष्टकोणान्तराले<br>
षडङ्गदेवताः, अन्तर्दशारे सर्वज्ञाद्या दश, द्वितीयदशारे सर्वसिद्धिप्रदाद्या<br>
दश, चतुर्दशारे सर्वसङ्क्षोभिण्याद्याश्चतुर्दश, अष्टदलेऽष्टानङ्गकुसुमाद्याः,<br>
षोडशदले कामाकर्षिण्याद्याः षोडश, अन्तश्चतुरस्रे मुद्रादेवता दश,<br>
मध्यचतुरस्रे ब्राह्म्याद्या अष्टौ, बाह्यचतुरस्रेऽणिमाद्या दश ।<br>
एवमेकादशोत्तरशतदेवतात्मतया तासामाधारभूता श्रीचक्ररूपिणी देवतेत्यर्थः ॥<br>
२।५७ ॥</p>
<pre><code>नन्वयं कौलिकार्थो वामकेश्वरतन्त्रे कुत्र सूचित इत्याशङ्कां परिहरन्   
</code></pre>
<p>देवताविद्याचक्रगुरुशिष्याणामैक्यार्थमेव गणेश (नि। षो। १।१) इत्यत्र सूचितं<br>
कौलिकार्थं विवृणोति -</p>
<p>गणेशत्वं महादेव्याः ससोमरविपावकैः ॥ २।५७ ॥<br>
इच्छाज्ञानक्रियाभिश्च गुणत्रययुतैः पुनः ।<br>
ग्रहरूपा च सा देवी</p>
<pre><code>पुनःशब्दादेकादशाधिकशतदेवतात्मतयाऽस्या गणेशत्वम् । गणेशत्वं   
</code></pre>
<p>महादेव्या इत्यनेनापि काकाक्षिन्यायवदन्वयः ।<br>
पूर्वोक्तत्रिकोणादिचतुरस्रान्तश्रीचक्रपदनिवास्येकादशाधिकशतदेवतात्म-तया<br>
महादेव्यास्तु तत्सङ्ख्याकदेवतासमुदायो गणः । देव्याः सोमरविपावका<br>
नेत्ररूपेण स्हिताः,</p>
<p>इच्छा शिरःप्रदेशस्था ज्ञाना च तदधोगता ।<br>
क्रिया पादगता ह्यस्याः</p>
<pre><code>इति सङ्केतपद्धत्युक्तरीत्या इच्छादिका मुर्धाद्यवयवाः, गुणाः   
</code></pre>
<p>सत्त्वरजस्तमांसि, एवं स्वावयवभूतैस्तैर्नवभिर्ग्रहरूपा च सा देवी ॥ २।५७ - ५८ ॥</p>
<p>ज्ञानकर्मेन्द्रियैरपि ॥ २।५८ ॥<br>
तदर्थैरेव देवेशि करणैरान्तरैः पुनः ।<br>
प्रकृत्या च गुणेनापि पुंस्त्वबन्धेन चात्मना ॥ २।५९ ॥<br>
नक्षत्रविग्रहा जाता</p>
<pre><code>ज्ञानेन्द्रियाणि श्रोत्रत्वक्चक्षुर्जिह्वाघ्राणानि बोधकरणानि, कर्मेन्द्रियाणि   
</code></pre>
<p>वाक्पाणिपादपायुपस्थानि, तेषामर्थाः शब्दस्पर्शरूपरसगन्धा<br>
वचनादानगमनविसर्गानन्दाश्च, करणानि मनोबुद्ध्यहङ्कारचित्तान्यान्तराणि च ,<br>
प्रकृतिः गुणसाम्यमव्यक्तम्, गुणो गुणतत्त्वं सुखदुःखमोहानां मूलम्,<br>
पुंस्त्वबन्ध आत्मा पुरुषतत्त्वम् । तदुक्तं स्वच्छन्दसङ्ग्रहे -</p>
<p>एभिर्मायादिभिः षड्भिः परिपूर्णः पशुः पुमान् ।<br>
भुङ्क्ते भोगान् यथा देवि तथा पुरुषसञ्ज्ञकः ॥<br>
सैव मायाऽथ भोगार्थं पशोरव्यक्तसञ्ज्ञकम् ।<br>
मूलप्रकृतिर्विश्वस्य गुणत्रितयरूपकम् ॥<br>
अभूत् तस्यां प्रकृत्यां तु गुणतत्त्वं बभूव ह ।<br>
तद्दुःखसुखमोहानां मूलं सत्त्वं रजस्तमः ॥<br>
बुद्धिव्यापारनिचयरूपं व्यक्तगुणात्मकम् ।<br>
विषयाध्यवसायात्मा बुद्धिः स्याद् गुणतत्त्वतः ॥<br>
गुणत्रयानुसारेण त्रिधा कर्मानुसारतः ।<br>
तया बुद्ध्या समुद्भूतोऽहङ्कारस्त्रिप्रकारकः ॥<br>
सर्वजीवनसंरम्भरूपेण कमलासने ।<br>
विषयास्तस्य भेदाश्च त्रिधा कर्मानुसारतः ॥<br>
सोऽयं तैजसवैकारिभौतिकाख्यास्वरूपतः ।<br>
विकाराश्च स्व (स) भेदाश्च वागादीन्द्रियसंहतौ ॥<br>
वाचकार्थाः स्युरीशानि तत्र तत्र नियन्तृतः ।<br>
प्राप्नोति सात्त्विकाद्याभिरवस्थाभिरगात्मजे ॥<br>
सङ्कल्पकारकं चेच्छारूपं तैजसतो मनः ।<br>
जातं वैकार्यवस्थाभिर्ज्ञानकर्मेन्द्रियाणि च ॥<br>
भूततन्मात्रशब्दस्पर्शरूपरसगन्धकाः ।<br>
जाता वागादीन्द्रियाणां व्यापाराः परमेश्वरि ॥<br>
श्रोत्रत्वक्चक्षूरसनाघ्राणान्येतानि पञ्च च ।<br>
बुद्धीन्द्रियाणि व्यापारास्तेषामेकैकशः क्रमात् ॥<br>
शब्दस्पर्शरूपरसगन्धानां ग्रहणं प्रिये ।<br>
कर्मेन्द्रियाणि वाक्पाणिपादपायुरुपस्थकाः ॥<br>
वचनादानगमनविसर्गानन्दकं क्रमात् ।<br>
कर्मेन्द्रियाणां व्यापाराः पञ्चानां परिकीर्तिताः ॥<br>
एतानि दश बाह्यानि क्रमेणाभ्यन्तरत्रयम् ।<br>
मनो बुद्धिरहङ्कारो ह्यन्तःकरणसञ्ज्ञकम् ॥ इति ।</p>
<pre><code>  एतैः स्वावयव सम्भूतैः सप्तविंशतिभिर्नक्षत्रविग्रहा जाता देवी   
</code></pre>
<p>स्वेच्छागृहीत विग्रहा ॥ २।५८ - ६० ॥</p>
<p>योगिनीत्वमथोच्यते ।<br>
त्वगादिधातुनाथाभिर्डाकिन्यादिभिरप्यसौ ॥ २।६० ॥<br>
वर्गाष्टकनिविष्टाभिर्योगिनीभिश्च संयुता ।<br>
योगिनीरूपमास्थाय राजते विश्वविग्रहा ॥ २।६१ ॥</p>
<p>[त्वगादिघातवस्त्वगसृङ्मांसमेदोमज्जाशुक्राणि घातवः, तेषां नाथा<br>
अधिष्ठात्र्यो डाकिन्याद्याः - डाकिनी, राकिनी, लाकिनी, काकिनी, साकिनी, हाकिनी च । वर्गा<br>
अकचटतपयशाः, तेषामष्टके निविष्टा ब्रह्माण्याद्या योगिन्यः । तदुक्तं<br>
स्वच्छन्दसङ्ग्रहे -</p>
<p>सर्ववाङ्मयमूला या वर्गाष्टकसमावृता ।<br>
विश्वोत्पत्तिक्रमान्ताष्टशक्तिप्रसृतभैरवैः ॥<br>
शक्तिभिश्च समायुक्ता अक्षान्ता मातृकावलिः । इति ।</p>
<pre><code>  चतुःशत्यामप्युक्तम् - वर्गानुक्रमयोगेन यस्यां मात्रष्टकं स्थितम् (नि।   
</code></pre>
<p>षो। १।११) इति । एभिः संयुक्ता । षडाधारेषु डाकिन्यादिभिः, मातृकास्थूलरूपत्वात्<br>
त्वगादिव्यापकत्वतः । योगिन्यः प्रकटा ज्ञेयाः (३।११४) इति वक्ष्यमाणरीत्या<br>
त्वगादिधातुषु ब्राह्म्यादिभिः सेविता सर्वसमष्टिरूपत्वाद् योगिनीरुपमास्थाय राजते<br>
विश्वविग्रहा तत्तद] योगिनीरूपेण विहरति । अत्रैव वक्ष्यति -</p>
<p>अष्टाष्टकं तु कर्तव्यं वित्तशाठ्यविवर्जितम् ।<br>
त्वमेव तासां रूपेण क्रीडसे विश्वमोहिनी ॥ (३।१९४) इति ॥ २।६०-६१ ॥</p>
<p>प्राणापानौ समानश्चोदानव्यानौ तथा पुनः ।<br>
नागः कूर्मोऽथ कृकरो देवदत्तो धनञ्जयः ॥ २।६२ ॥<br>
जीवात्मापरमात्मा चेत्येतै राशिस्वरूपिणी ।</p>
<pre><code>प्राणादिधनञ्जयान्ता दश वायवः, जीवात्मा उक्तलक्षणः पशुः,   
</code></pre>
<p>परमात्मा एष त आत्माऽन्तर्याम्यमृतः (बृ। उ। ३।७।३) इत्युपनिषदुक्तः<br>
सर्वभूतानामन्तर्यामी । एतैर्द्वादशभी राशिस्वरूपिणी ॥ २।६२-६३ ॥</p>
<pre><code>गणेशेत्यादिपदं विद्यापदेऽपि योजयति -  
</code></pre>
<p>अकथादित्रिपङ्क्त्यात्मतार्तीयादिक्रमेण सा ॥ २।६३ ॥<br>
गणेशोऽभून्महाविद्या परावागादिवाङ्मयी ।</p>
<pre><code>  अकारहकारसामरस्यरूपा परा वाग् आदिर्यासां ताः   
</code></pre>
<p>पश्यन्तीमध्यमावैखर्यो वाचश्चतस्रः परावागादिवाचः । तदुक्तं<br>
सङ्केतपद्धत्याम् -</p>
<p>अकारः सर्ववर्णाग्र्यः प्रकाशः परमः शिवः ।<br>
हकारोऽन्त्यः कलारूपो विमर्शाख्या प्रकीर्तितः ॥<br>
अनयोः सामरस्यं यत् परस्मिन् महसि स्फुटम् ।<br>
वामाद्यैः पिण्डितो योऽसाववर्णः परिकीर्तितः ॥<br>
आदावस्य शिरो रौद्री वक्त्र वामा प्रकीर्तिता ।<br>
अम्बिका बाहुरित्युक्ता ज्येष्ठा चैव नखाग्रगा ॥<br>
एता हार्धकलारूपा रूपपञ्चतया स्थिताः ।<br>
अवर्णः सर्ववर्णानां न पृथग् भासते बहिः ॥<br>
इच्छा शिरःप्रदेशस्था ज्ञाना च तदधोगता ।<br>
क्रिया पादगता ह्यस्य शान्ता हृन्मध्यगा भवेत् ॥<br>
अष्टधाऽनाहतः प्रोक्तः शून्यादिप्रविभागतः ।<br>
शून्यः स्पर्शस्तथा नादो ध्वनिर्बिन्दुस्तथैव च ॥<br>
शक्तिबीजाक्षरं चेति ह्यष्टधाऽनाहतः स्मृतः ।<br>
चत्वारिंशत्सप्तसङ्ख्यो हतः स परिकीर्तितः ॥<br>
क्षकारः कथितो योऽसौ संयोगो द्विविधः स्मृतः ।<br>
सप्तषष्ट्याख्यमेवं हि मातृकापीठमुत्तमम् ॥<br>
अनाहतहतोत्तीर्णैस्त्रिभिर्भेदैः समन्ततः ।<br>
स्थितो योऽसौ महापीठो मातृकाख्यो जयत्यसौ ॥ इति ।<br>
एव्मेतत्परादिचतुर्विधतया वाङ्मयी, अस्वरविमर्शरूपौ स्वांशौ हित्वा<br>
चतुष्कलौ सैव (२।२) इत्यादिसौभाग्यसुधोदय-प्रतिपादितरीत्या<br>
परापश्यन्तीमध्यमावैखरीमयत्वाद् विद्यायाः । अकथादित्रिपङ्त्यात्मतार्तीयादिक्रमेण<br>
। अकथादीत्यादिशबोदो-ऽकारथकारैस्त्रिभिः सम्बध्यते । आदयो विसर्गान्ताः स्वराः<br>
षोडश, कादयस्तान्ताः षोडश, थादयः सान्ताः षोडश ।<br>
एवमकथादिवर्णात्मकतार्तीयादिकामराजादिवाग्भवादिक्रमेण अकारादिपङ्क्तिमयं<br>
तार्तीयम्, ककारादिपङ्क्तिमयं कामराजम्, थकारादिपङ्क्तिमयं वाग्भवमिति क्रमेण<br>
। पङ्क्तिशब्दो गणपरः, चतुर्विधमातृकामयत्वात्, अकथादिवैखर्यादिवर्गगणत्रय-<br>
बीजत्रयावयवत्वाच्च सेयं महाविद्या गणेशोऽभूदित्यर्थः ॥ २।६३ -६४ ॥</p>
<p>बीजबिन्दुध्वनीनां च त्रिकूटेषु ग्रहात्मिका ॥ २।६४ ॥<br>
हृल्लेखात्रयसम्भूतैस्तिथिसङ्ख्यैस्तथाक्षरैः ।<br>
अन्यैर्द्वादशभिर्वर्णैरेषा नक्षत्ररूपिणी ॥ २।६५ ॥</p>
<pre><code>  कूटशब्दोऽत्राक्षरपिण्डपरः । यतोक्तमभियुक्तैः - कूटेषु त्रिषु   
</code></pre>
<p>कार्यगौरववशादीकारशृङ्गक्रमात् इति । सौभाग्यविद्याक्षर-पिण्डेषु<br>
बीजाबिन्दुध्वनीनां च, बीजम् ईकारान्ताक्षरजातम्, बिन्दुरुक्त (१।२८) लक्षणः,<br>
ध्वनिर्नादः, बीजबिन्दुध्वनीनां चेति तृतीयार्थे छान्दसः प्रयोगः । कूटत्रयबीजानि<br>
त्रिणि, बिन्दवस्त्रयः, नादास्त्रय इति नवभिर्ग्रहात्मिका विद्येत्यर्थः ।</p>
<pre><code>बीजत्रयशिखरवर्तिहृल्लेखात्रयसम्भूतैस्तथाक्षरैर्हकाररेफेकार-  
</code></pre>
<p>बिन्दुनादात्मकैस्तिथिसङ्ख्यकैः पञ्चदशभिः, अन्यैर्हृल्लेखात्रयवर्जितैर्-द्वादशवर्णैः<br>
कूटत्रयावयवैरेवं पञ्चदशभिर्द्वादशभिश्च सप्त-विंशतिवर्णैः<br>
सर्वैर्नक्षत्ररूपिणीत्यर्थः ॥ २।६५ ॥</p>
<p>विद्यान्तर्भूतशक्त्याद्यैः शाक्तैः षड्भिस्तथाक्षरैः ।<br>
योगिनीत्वं च विद्याया राशित्वं चान्त्यवर्जितैः ॥ २।६६ ॥</p>
<pre><code>विद्यायाः पञ्चदशाक्षर्या अन्तर्भूताः शक्तयो हृल्लेखास्तिस्रः,   
</code></pre>
<p>तदाद्याश्च लकारास्त्रयः । शाक्तैरेतैः षड्भिरक्षरैर्विद्याया योगिनीत्वम् । योगिन्यश्च<br>
डाकिन्याद्याः षट् । अस्या विद्यायाः पञ्चदशाक्षर्या अन्त्या हृल्लेखास्तिस्रः,<br>
तद्वर्जितैर्द्वादशभिर्वर्णै राशित्वं भवेदित्यर्थः । राशयो मेषाद्या द्वादश ॥<br>
२।६६ ॥</p>
<pre><code>उक्तमर्थं चक्रे व्यतिदिशति -  
</code></pre>
<p>एवं विश्वप्रकारा च चक्ररूपा महेश्वरी ।</p>
<pre><code>एवमुक्तरीत्या योजितगणेशादिविश्वप्रकारा महेश्वरी त्रिपुरसुन्दरी चक्ररूपा   
</code></pre>
<p>देवता । विद्यापक्षवत् चक्रपक्षेऽपि गणेशत्वादिकं योज्यमित्यर्थः । योजनाप्रकारस्तु</p>
<ul>
<li>
<p>अकथादिमयमध्यत्रिकोणरेखया गणेशत्वम्, नवकोणैर्ग्रहरूपत्वम्,<br>
वृत्तत्रयचतुर्दशकोणबहिर्दशार-कोणैश्च नक्षत्ररूपत्वम्,<br>
अष्टकोणैर्ब्राह्म्यादियोगिनीसङ्ख्यैर्योगिनीत्वम्, पञ्चशक्तिचतुर्वह्निपद्मद्वयभूगृहै<br>
राशित्वम् ॥ २।६७ ॥</p>
<p>पुनश्च पूर्वोक्तलक्षणमेवार्थं गुरुशिष्ययोरप्यतिदिशति -</p>
</li>
</ul>
<p>देव्या देहे यथा प्रोक्तो गुरुदेहे तथैव हि ॥ २।६७ ॥<br>
तत्प्रसादाच्च शिष्योऽपि तद्रूपः सम्प्रकाशते ।</p>
<pre><code>देव्याः त्रिपुरसुन्दर्याः, देहे स्वेच्छागृहीतलीलाविग्रहे, यथा प्रोक्तः -   
</code></pre>
<p>एकादशाधिकशतदेवतात्मतया पुनः । गणेशत्वं महादेव्याः (२।५७) इत्यादिना ।</p>
<p>गृणीते तत्त्वमात्मीयमात्मीकृतजगत्त्रयम् ।<br>
उपायोपेयरूपाय शिवाय गुरवे नमः ॥</p>
<pre><code>इत्यभियुक्तवचनोक्तरीत्या देवतादेहस्यैव गुरुत्वाद् गुरुदेहेऽपि, यथा देव्या   
</code></pre>
<p>देहे गणेशत्वादिकं योजितं तथैव तद्रूपस्य गुरोरपि देहे तद् योज्यम्-इत्यर्थः ।<br>
तत्प्रसादात्</p>
<p>स्वप्रकाशवपुषा गुरुः शिवो यः प्रसीदती पदार्थमस्तके ।<br>
तत्प्रसादमिह तत्त्वशोधनं प्राप्य मोदमुपयाति भावुकः ॥ (चि। ३१)</p>
<pre><code>  इत्यस्मदुक्तरीत्या प्राप्तगुरुप्रसादः शिष्यस्तद्रूपो देवतारूप एव   
</code></pre>
<p>सम्प्रकाशत इति । अतो यथा देव्या गुरोश्च देहे गणेशत्वादिकं योजितम्, तथैव<br>
शिष्यदेहेऽपि योजनीयमित्यथः ॥ २।६७-६८ ॥</p>
<pre><code>  कौलिकार्थमुपसंहरति-  
</code></pre>
<p>इत्येवं कौलिकार्थस्तु कथितो वीरवन्दिते ॥ २।६८ ॥</p>
<pre><code>  इति शब्दः प्रसङ्गपरिसमाप्तिपरः । एवंशब्दः पूर्वोक्तानुवाद-परः ।   
</code></pre>
<p>शेषं स्पष्टम् ॥ २।६८ ॥</p>
<pre><code>अथ क्रमप्राप्तं सर्वरहस्यार्थं वक्तुं प्रतिजानीते -  
</code></pre>
<p>तथा सर्वरहस्यार्थं कथयामि तवानघे ।</p>
<pre><code>  तथाशबः पूर्वोक्तार्थप्रकारपरामर्शार्थः । सर्वरहस्यार्थं   
</code></pre>
<p>पूर्वोक्तसर्वेभ्यो रहस्यम्, परप्राप्तिरूपत्वात् ॥ २।६९ ॥</p>
<pre><code>सर्वरहस्यार्थमेवाह -  
</code></pre>
<p>मूलाधारे तडिद्रूपे वाग्भवाकारतां गते ॥ २।६९ ॥<br>
अष्टात्रिंशत्कलायुक्तपञ्चाशद्वर्णविग्रहा ।<br>
विद्या कुण्डलिनीरूपा मण्डलत्रयभेदिनी ॥ २।७० ॥<br>
तडित्कोटिनिभप्रख्या बिसतन्तुनिभाकृतिः ।<br>
व्योमेन्दुमण्डलासक्ता सुधास्रोतःस्वरूपिणी ॥ २।७१ ॥<br>
सदा व्याप्त जगत्कृत्स्ना सदानन्दस्वरूपिणी ।<br>
एषा स्वात्मेति बुद्धिस्तु रहस्यार्थो महेश्वरि ॥ २।७२ ॥</p>
<pre><code>मूलाधारे पूर्वोक्त (१।२५) लक्षणे, तडिद्रूपे विद्युद्वर्णे, वाग्भवाकारतां   
</code></pre>
<p>गते, वाचः परापश्यन्तीमध्यमावैखर्यः, ताभिर्वाग्भिर्भवतीति वाग्भवं त्रिकोणम्,<br>
तदुक्तमत्रैव - आत्मनः स्फुरणम् (१।३६) इत्यादिना क्रियाशक्तिस्तु रौद्रीयं वैखरी<br>
विश्वविग्रहा (१।४०) इत्यन्तेन । तदाकारतां गते तद्रूपेण परिणते ।<br>
अष्टात्रिंशत्कलाः, वह्नेर्ध्रूम्रार्चिराद्या दश, सूर्यस्य तपिन्याद्या द्वादश,<br>
सोमस्यामृताद्याः षोडश, एवमेता ऽष्टात्रिंशत्कलाः, ताभिर्युक्तैः<br>
पञ्चाशद्वर्णैरकारादिक्षकारान्तैः, वह्निकलाभिर्दशभिर्युक्ता यादयो दश वर्णाः,<br>
सूर्यकलाभिर्द्वादशभिर्युक्ताः क्रमोत्क्रमकभाद्याश्-चतुर्विंशतिवर्णाः, सोमकलाभिः<br>
षोडशभिर्युक्ता अकारादयः षोडश स्वराः, एवमेते पञ्चाशद्वर्णा विग्रहो<br>
यस्याः सा तथा । विद्या सौभाग्यविद्या ।<br>
स्वरव्यञ्जनभेदेन…षट्त्रिंशत्तत्त्वरूपिणी (२।३३) इति पूर्वोक्तरीत्या<br>
षट्त्रिंशत्तत्त्वावयववत्पञ्चाशदक्षरमयी वैखर्यात्मिका कुण्डलिनीरूपा</p>
<p>तस्य मध्ये वह्निशिखा अणीयोर्ध्वा व्यवस्थिता ॥<br>
नीलतोयदमध्यस्था विद्युल्लेखेव भास्वरा ।<br>
नीवारशूकवत् तन्वी पीता भास्वत्यणूपमा ॥ (तै। आ। १०।११।११-१२)</p>
<pre><code>इति श्रुत्युक्तरीत्या भुजङ्गभोगसदृशी ज्योतिर्लता । मण्डलत्रयभेदिनी,   
</code></pre>
<p>मण्डलत्रयं मूलहृदयभ्रूमध्यस्थितानां वह्निसूर्यसोममण्डलानां त्रयम्,<br>
तद्भेदिनी । मण्डलत्रयं भित्वा तन्मध्यमार्गेणाकुलं प्रवेष्टुमुद्यतेत्यर्थः ।<br>
तडित्कोटिनिभप्रख्या तडित्कोटीनां निभा सदृशी प्रख्या कान्तिर्यस्याः सा ।<br>
बिसतन्तुनिभाकृतिः बिसतन्तुवत् सूक्ष्मरूपा । व्योमेन्दुमण्डलासक्ता</p>
<p>ललाटोर्ध्वं समारभ्य कपालोर्ध्वावसानकम् ।<br>
त्र्यङ्गुलोर्ध्वे शिरोदेशे परं व्योम प्रकीर्तितम् ॥</p>
<pre><code>  इति स्वच्छन्दसङ्ग्रहोक्तरीत्या परे व्योम्नि यदिन्दुमण्डलं चिच्चन्द्रबिम्बम्,   
</code></pre>
<p>तत्रासक्ता । सुधास्रोतःस्वरूपिणी तद्विगलितामृतप्रवाहरूपा । सदा व्याप्तजगत्कृत्स्ना<br>
सदा कालत्रयेऽपि षट्त्रिंशत्तत्त्वात्मकं जगत् कृत्स्नं व्याप्तं ययेति शेषः ।<br>
सदानन्दस्वरूपिणी सदानन्दः परशिवः स्वरूपं यस्याः सा सदानन्दस्वरूपिणी ।<br>
एषा चिन्मयी कुण्डलिनीशक्तिः स्वात्मेति बुद्धिस्तदात्मतया समावेशो रहस्यार्थ<br>
इत्यर्थः । तदुक्तं चतुःशतीशास्त्रे -</p>
<p>यदोल्लसति शृङ्गाटपीठात् कुण्डलरूपिणी ॥<br>
शिवार्कमण्डलं भित्वा द्रावयन्तीन्दुमण्डलम् ।<br>
तदुद्भवामृतस्यन्दपरमानन्दनन्दिता ॥<br>
कुलयोषित् कुलं त्यक्त्वा परं पुरुषमेति सा ।<br>
निर्लक्षणं निर्गुणं च कुलरूपविवर्जितम् ॥<br>
ततः स्वच्छन्दरूपा तु परिगृह्य जगत्पतिम् ।<br>
तेन मार्गेण सन्तुष्टा पुनरेकाकिनी सती ॥<br>
रमते स्वयमव्यक्ता त्रिपुरा व्यक्तिमागता । इति ॥ २।६९ -७२ ॥(नि। षो। ४।१२-१६)</p>
<p>अथ क्रमप्राप्तं महातत्त्वार्थं वक्तुं प्रतिजानीते -</p>
<p>महातत्त्वार्थ इति यत् तच्च देवि वदामि ते ।</p>
<p>स्पष्टम् ॥ ७३ ॥</p>
<p>महातत्त्वार्थमेवाह -</p>
<p>निष्कले परमे सूक्ष्मे निर्लक्ष्ये भाववर्जिते ॥ २।७३ ॥<br>
व्योमातीते परे तत्त्वे प्रकाशानन्दविग्रहे ।<br>
विश्वोत्तीर्णे विश्वमये तत्त्वे स्वात्मनि योजनम् ॥ २।७४ ॥</p>
<pre><code>निष्कले निरवयवे, कला अवयवाः । परमे महद्भ्योऽपि महीयसि । सूक्ष्मे   
</code></pre>
<p>अणोरप्यणीयसि । निर्लक्ष्ये करणेन्द्रियाद्यगोचरे । भाववर्जिते भावनागममतीन्द्रियं<br>
च यल्लक्ष्यमुक्तम् (श्लो। १३) इति चिद्गगनचन्द्रिकोक्तरीत्या भावनागम्ये । व्योमातीते व्योम<br>
पूर्वोक्त (२।७१) लक्षणं तदतीते । परे तत्त्वे सकलतत्त्वातीते परमार्थे ।<br>
प्रकाशानन्दविग्रहे, प्रकाशो ज्योतिषां ज्योतिरनुत्तरम्, आनन्दः<br>
सकलवैषयिकानन्दसमष्टि-भूतः परमानन्दः, तौ प्रकाशानन्दौ विग्रहो यस्य,<br>
तस्मिन् । विश्वोत्तीर्णे विमुक्तसकलजगदुत्तीर्णे । विश्वमये</p>
<p>देशकालपदार्थात्म यद्यद्वस्तु यथा तथा ।<br>
तत्तद्रूपेण या भाति तां श्रये सांविदीङ्कलाम् ॥ (सौ। हृ। ४)</p>
<pre><code>इति प्रामाणिकोक्तवचनरीत्या तत्तदात्मनाऽवभासमाने, तत्त्वे तत्त्वमसि (छ्। उ।   
</code></pre>
<p>३।८।७) इत्युपनिषद्वाक्यपरमार्थपरविद्याप्रदायक-परशिवरूपे<br>
निजगुरुप्रबोधितनिर्मलस्वभावे स्वात्मनि योजनं तदेकतानुप्रवेशो महातत्त्वार्थ<br>
इत्यर्थः ॥ २।७३-७४ ॥</p>
<pre><code>  नन्वेवंविधलक्षणं स्वात्मतत्त्वं केन प्रमाणेनावसीयत इत्यत आह -  
</code></pre>
<p>तदा प्रकाशमानत्वं तेजसां तमसामपि ।<br>
अविनाभावरूपत्वं तस्माद् विश्वस्य सर्वतः ॥ २।७५ ॥</p>
<pre><code>  यदा शिवः सर्वप्राणिनां चित्ते परिस्फुरति, तदा आत्मा मनसा संयुज्यते,   
</code></pre>
<p>मन इन्द्रियेण, इन्द्रियमर्थेन (न्या। भा। १।१।४) इति तन्त्रान्तरोक्तरीत्या तेजसां<br>
सूर्यादीनां तमसां घटादीनां जडानामपि प्रकाशमानत्वम् । चित्ते चिदात्मनि<br>
परमशिवे प्रथमं परिस्फुरति सत्येव तत्तदिन्द्रियद्वारा तत्तदर्थानां परिस्फुरणम्<br>
। अत्र श्रुतिः - तमेव भान्तमनुभाति सर्वं तस्य भासा सर्वमिदं विभाति (क। उ।<br>
५।१५) इति । तस्मात् सर्वतः सर्वस्य विश्वस्य उक्त १।४१) लक्षणस्य अविनाभावरूपत्वम्,<br>
विना न भवतीत्यविनाभावः । कोऽर्थः ? विश्वमिदं द्रष्टृसापेक्षप्रतीतिकं<br>
दृश्यत्वात्, यद्यद् दृश्यं तत्तद् द्रष्टृसापेक्षप्रतीतिकम्, यथा सम्प्रतिपन्नो घटः,<br>
यद् द्रष्टृअसापेक्षप्रतीतिकं न भवति तद् दृश्यमपि न भवति, यथा शशविषाणम्;<br>
इत्याद्यन्वयव्यतिरेकसिद्धेनानुमानप्रमाणेनावसीयत इत्यर्थः ॥ २।७५ ॥<br>
अथवा अलं प्रमाणचिन्तया, प्रमाणानामपि चिदनुप्रवेशेनैव प्रमाणत्वात्<br>
तेषामपि स्वरूपमेतत्सद्भावं साधयितुमलम्, तस्य प्रकाशरूपत्वादित्याह -</p>
<p>प्रकाशते महातत्त्वं दिव्यक्रीडारसोज्ज्वले ।</p>
<pre><code>महातत्त्वं देशकालाकारैर्निरवच्छिन्नं तत्त्वं प्रकाशते स्वयमेव, तेन   
</code></pre>
<p>विना न तत्किमपि प्रकाशयितुमलम्, तस्यैव प्रकाशेन सर्वत्र प्रकाशात् । अत्र<br>
श्रुतिस्मृती - तस्य भासा सर्वमिदं विभाति (क। उ। ५।१५) इति, न तद् भासयते सूर्यो न<br>
शशाङ्को न पावकः (भ। गी। १५।६) इति च । अभियुक्तवचोऽपि -</p>
<p>अवधानैकतानानां मतिरेवात्र साक्षिणी ।<br>
किं प्रमाणैर्वराकैस्तैश्चिदनुप्राणितात्मभिः ॥<br>
नहि वैकर्तनं ज्योतिर्दीपालोकमपेक्षते (प। प। ११-१२) इति ।</p>
<pre><code>  दिव्यक्रीडारसोज्ज्वले । देव्याः सम्बुद्धिः । दिवि भवो दिव्यः परमशिवः, तस्य   
</code></pre>
<p>क्रीडा विश्वसर्जनादिव्यवहारक्रियात्मिका चिच्छक्तिः, तयोः रसः सामरस्यम्, तेनोज्ज्वले<br>
नित्यं शिवशक्तिसामरस्यपरायणप्रतीते देवि इत्यर्थः ॥ २।७६ ॥</p>
<pre><code>ननु महातत्त्वार्थज्ञानस्य फलं यागादिकर्मणामिव   
</code></pre>
<p>देहान्तरदेशान्तरकालान्तरभाविप्रत्ययः किम् ? नेत्याह -</p>
<p>निरस्तसर्वसङ्कल्पविकल्पस्थितिपूर्वकः ॥ २।७६ ॥<br>
रहस्यार्थो महागुप्तः सद्यः प्रत्ययकारकः ।</p>
<pre><code>इदमहं करिष्यामीति मानसं कर्म सङ्कल्पः, एवं मया कर्तव्यं न   
</code></pre>
<p>वेति कोटिद्वयावलम्बि ज्ञानं विकल्पः । शिवस्वातन्त्र्यभावे तु तौ निरस्तौ<br>
यत्परिज्ञानमात्रतः, तदुभयनिरासादेव मनःस्थैर्यं स्थितिर्जायते । तत्पूर्वको<br>
रहस्यार्थ आकर्णनयोग्यो न भवति । अत एव महागुप्तः, न कस्यापि कथितः,<br>
अत्यन्तयत्नेन रक्षितः । सद्यः प्रत्ययकारकः एतदाकर्णनेन शिवोऽहमस्मीति प्रत्ययः<br>
सद्य एव समुदेतीत्यर्थः ॥ २।७६-७७ ॥</p>
<pre><code>नन्वयमर्थः कुत्र स्थितः ? कुत्र वा दृष्टस्त्वया ? किं वा तस्य फलम् ?   
</code></pre>
<p>इत्यत आह -</p>
<p>महाज्ञानार्णवे दृष्टः शङ्का तत्र न पार्वति ॥ २।७७ ॥<br>
विद्यापीठनिबन्धेषु संस्थितो दिव्यसिद्धिदः ।</p>
<pre><code>विद्यैव पीठं विद्यापीठम्, शिवयोर्विश्रान्तिस्थानत्वात् । तन्निबद्ध्यते येषु   
</code></pre>
<p>तानि तदवयवभूतानि वाग्भवकामराजशक्त्याख्यानि बीजानि तेषु<br>
विद्यापीठनिबन्धेषु, अकुले विषुसञ्ज्ञे च (१।२५) इत्यत्रोक्तरीत्या<br>
बीजत्रयशिखरवर्तिबिन्द्वर्धचन्द्ररोधिनीनादनादान्तशक्तिव्यापिकासमनोन्-<br>
मनाक्रमेणानुसन्धीयमानेषु उन्मन्यन्तदेशकालानवच्छिन्नवस्तुपर-<br>
चिदात्मकमहातत्त्वार्थः संस्थित इत्यर्थः । तदुक्तं स्वच्छन्दसङ्ग्रहे -</p>
<p>या चेयं समनाशक्तिस्तदूर्ध्वे उन्मना स्मृता ।<br>
नात्र कालकलाभानं न तत्त्वं न च देवता ॥<br>
सुनिर्वाणं परं शुद्धं रुद्रवक्त्रं तदुच्यते ।<br>
शिवश्क्तिरिति ख्यातं निर्विकल्पं निरञ्जनम् ॥<br>
तत्त्वातीतं वरारोहे वाङ्मनोतीतगोचरम् ।<br>
अनिष्कलं चासकलं नीरूपं निर्विकल्पकम् ॥<br>
निर्द्वन्द्वं परमं तत्त्वं शिवाख्यं परमं पदम् । इति ।</p>
<pre><code>  दिव्यसिद्धिदः । दिवि उन्मन्यन्ते निरस्तनिखिलप्रपञ्चमहाशून्ये भवतीति दिव्यः   
</code></pre>
<p>परमशिवः पूर्वोक्तः (२।७६), तस्य सिद्धिः स्वाभेदेन परिज्ञानम्, तल्लक्षणं<br>
परमप्रयोजनं ददातीति दिव्यसिद्धिदः । महाज्ञानार्णवे दृष्टः ।<br>
तादृशपरमशिवसामरस्यसमाधिरेव महाज्ञानम्, तदेवार्णवः,<br>
निस्तरङ्गपारावारभूतपरमामृत-परिपूर्णत्वात्, तस्मिन् दृष्टः<br>
स्वात्माहम्भावभावनया भावितः । कोऽर्थः ? अयं परमः<br>
शिवपरप्राप्तिलक्षणो महातत्त्वार्थः<br>
सौभाग्यविद्याबीजत्रयशिखरवर्तिन्युन्मन्यवसानभूमाववस्थितस्तथा-विधफलदो मया<br>
नित्यं समाधिदशायां निरीक्ष्यत इत्यर्थः । शङ्का तत्र न पार्वति । शङ्का तत्र<br>
त्वया न कार्या । यथार्थदर्शी यथादृष्टार्थवादी तवाहमाप्तः, तेन<br>
मदुक्तेऽर्थेऽपि विश्वासः कार्य इत्यर्थः ॥ २।७७ -७८ ॥</p>
<pre><code>नन्वयं महातत्त्वार्थो महागुप्त इत्युक्तम्, तर्हि कीदृशैर्लभ्यत इत्यत आह -  
</code></pre>
<p>कौलाचारपरैर्देवि पादुकाभावनापरैः ॥ २।७८ ॥<br>
योगिनीमेलनोद्युक्तैः प्राप्तदिव्याभिषेचनैः ।<br>
शङ्काकलङ्कविगतैः सदा मुदितमानसैः ॥ २।७९ ॥<br>
पारम्पर्येण विज्ञातरहस्यार्थविशारदैः ।<br>
लभ्यते</p>
<pre><code>कुलं शरीरं महाप्रयोजनहेतुतया ज्ञेयं येषां ते कौलाः । तदुक्तं   
</code></pre>
<p>स्वच्छन्दसङ्ग्रहे -</p>
<p>कुलज्ञानमथो वक्ष्ये कौलिकानां हिताय वै ।<br>
यस्य विज्ञानमात्रेण योगोपायाश्च योगिनाम् ॥<br>
सुगुप्ताः सिद्धयः सर्वा भवन्ति सुलभाः प्रिये ।<br>
शरीरं कुलमित्युक्तम् … ॥</p>
<pre><code>तेषामाचारः,  
</code></pre>
<p>सर्वेषामेव शिष्याणां दीक्षितानां कुलान्वये ।<br>
सर्वावस्थागतानां च साधारणमतं शृणु ॥<br>
गुरुभक्तिश्च शान्तिश्च पूजा श्रद्धा क्षमा धृतिः ।</p>
<pre><code>इति स्वच्छन्दसङ्ग्रहोक्तरीत्या समयाचारपरैः । पादुकाभावनापरैः,   
</code></pre>
<p>स्वप्रकाशशिवमूर्तिरेकिका तद्विमर्शतनुरेकिका तयोः ।<br>
सामरस्यवपुरिष्यते परा पादुका परशिवात्मनो गुरोः ॥ (चि। १)</p>
<pre><code>  इत्यस्मदुक्तरीत्या प्रकाशविमर्शतत्समष्टितया   
</code></pre>
<p>श्रीगुरुपादुकात्रयभावनापरैः । योगिनीमेलनोद्युक्तैः,</p>
<p>यत्र यत्र मिलिता मरीचयस्तत्र तत्र विभुरेव जृम्भते ।<br>
तत्सतां हि नियमावलम्बनं ध्यानपूजनकथा विडम्बना ॥</p>
<pre><code>इति प्रामाणिकवचनोक्तरीत्या मातृमानमेयसंविदो योगिन्यः, तासां मेलनम्   
</code></pre>
<p>अन्तर्मुखीभावेन परप्रमातृविश्रान्तिः, अथवा ब्राह्म्याद्यष्टकार्चनार्थं<br>
सामयिकशक्तिचक्रमेलनं योगिनीमेलनम्, तत्रोद्युक्तैः । प्राप्तदिव्याभिषेचनैः<br>
लब्धपरमशिवप्रायगुरुवराभि-मन्त्रितचिद्रसमयकलशसलिलसेकैस्ततः<br>
प्रक्षालितमलमयपाशैः । अत एव शङ्काकलङ्कविगतैः । इदमित्थं भवेन्न<br>
भवेदित्यनवधारण-ज्ञानं शङ्का, सैव कलङ्कः, मालिन्यहेतुत्वात्, तस्माद्विगतैः ।<br>
अत एव सदा मुदितमानसैः, मेघावरणविगमाद् यथा रवेः स्वरूपं स्फुरति,<br>
तथा मलपाशविगमात् सदा येषां मनसि प्रमोदलक्षणं परशिव-स्वरूपं<br>
प्रकाशते, तैरित्यर्थः । पारम्पर्येण विज्ञातरहस्यार्थ-विशारदैर्लभ्यते<br>
शिवादिस्वगुरुपर्यन्तगुरुपारम्पर्यक्रमसमासादित-<br>
सकलरहस्यार्थपर्यालोचनपटुतरमतिभिरयं महातत्त्वार्थो लभ्यत इत्यर्थः ॥ २।७८ -<br>
८० ॥</p>
<pre><code>कौलाचारपरैरित्याद्युक्तगुणविहीनैरयमर्थो न लभ्यत इति शपथपूर्वकमाह   -  
</code></pre>
<p>नान्यथा देवी त्वां शपे कुलसुन्दरि ॥ २।८० ॥<br>
स्पष्टम् ॥ २।८० ॥</p>
<pre><code>  ननु मास्तु गुरुपारम्पर्यक्रमः, पुस्तकपाठादिना व्युत्पत्तिबलेनापि   
</code></pre>
<p>किञ्चिन्मात्र परिज्ञानं सम्पादयितुं शक्यत इत्याह -</p>
<p>पारम्पर्यविहीना ये ज्ञानमात्रेण गर्विताः ।<br>
तेषां समयलोपेन विकुर्वन्ति मरीचयः ॥ २।८१ ॥</p>
<pre><code>अन्यथा कौलाचारव्यतिरेकेण ज्ञानमात्रेण पुस्तकपाठोत्पन्न-ज्ञानमात्रेण   
</code></pre>
<p>तस्य साधकस्य सिद्धिर्न भवतीति ये पारम्पर्यविहीनाः शब्दव्युत्पत्तिबलेन<br>
किञ्चिन्मात्रपरिज्ञानेन गर्विताः, तेषां समयलोपेन, मादनं तदधः शक्तिः (नि।<br>
षो। १।१११) इत्याद्यागमशास्त्रविहितसकल-<br>
मन्त्राक्षरसङ्केतपरिज्ञानाद्युच्चारणादिक्रमलोपेन विकुर्वन्ति मरीचयः</p>
<p>सर्वपीठनिवासिन्यः सर्वगाश्चिन्मरीचयः ।<br>
भैरव्यो भरिताकारा रक्षन्तु कुलमातरः ॥</p>
<pre><code>इति प्रामाणिकवचनोक्तरीत्या ब्राह्म्याद्या डाकिन्याद्यास्त्वगादिधातु- देवताः,   
</code></pre>
<p>विकुर्वन्ति विकारं जनयन्ति, स्वस्वधातूद्रेकरूपविकारजननेन तेषां देहं<br>
नाशयन्तीत्यर्थः ॥ २।८१ ॥ २।</p>
<pre><code>  ननु कस्मिन् दिने कस्मिन्नक्षत्रे कस्मिन् वासरे कौलाचारक्रमेण योगिनीमेलनं   
</code></pre>
<p>कार्यमित्यत आह -</p>
<p>यस्तु दिव्यरसास्वादमोदमानविमर्शनः ।<br>
देवतातिथिनक्षत्रे वारेऽपि च विवस्वतः ॥ २।८२ ॥<br>
मरीचीन् प्रीणयत्येव मदिरानन्दघूर्णितः ।<br>
सर्वदा च विशेषेण</p>
<pre><code>यस्तु कौलाचारपरो योगी दिव्यरसास्वादमोदमानविमर्शनः, दिवि परव्योम्नि   
</code></pre>
<p>भवतीति दिव्यः परशिवः, तेन रसः सामरस्यम्, तस्यास्वादोऽनुभवः, तेन<br>
मोदमानं विमर्शनं मनोवृत्तिर्यस्य सः । प्रथमं<br>
परशिवैक्यपरामर्शपरिस्फुरदकृत्रिमानन्दकेवलः पश्चान्मदिरानन्दघूर्णितो<br>
वक्ष्यमाणा (३।९८-१०३) र्घ्यशुद्धिं विधाय परामृतभूतया मदिरया<br>
सम्पादितानन्दो योगी देवतातिथिनक्षत्रे, चतुदश्यष्टम्यौ देवतातिथी, पुष्यनक्षत्रं<br>
देवतानक्षत्रम् । अत्रैव वक्ष्यति -<br>
पुष्यभेन तु वारे च सौरे च परमेश्वरि ॥<br>
गुरोर्दिने स्वनक्षत्रे चतुर्दश्यष्टमीषु च ।<br>
चक्रपूजां विशेषेण योगिनीनां समाचरेत् ॥ (३।१९१-१९२) इति ।</p>
<pre><code>मरीचीन् प्रीणयत्येव । एवकारोऽयोगव्यवच्छेदपरः । उक्तकालेषु सर्वदा   
</code></pre>
<p>योगिनीप्रीणनं कुर्यात्, अन्यथा प्रत्यवायो भवेदित्यर्थः । कालविशेषकथनं<br>
नैमित्तिकविशेषपूजाद्योतनार्थम् । सर्वदा प्रत्यहं च मरीचिप्रीणनं कुर्यादेव,<br>
एवकारेणाप्यन्वयः । नित्यार्चनाकरणे प्रत्यवायोऽस्तीति तात्पर्यम्, नित्यार्चनायां<br>
लुप्तायां सासनां सावृतिं क्रमात् इति स्वच्छन्दसङ्ग्रहोक्तरीत्या प्रायश्चित्तस्य<br>
कर्तव्यत्वात् ॥ २।८२ - ८३ ॥</p>
<pre><code>अकरणे प्रत्यवाय एव भवति, करणे तु फलमस्तीत्याह -  
</code></pre>
<p>लभते पूर्णबोधताम् ॥ २।८३ ॥</p>
<pre><code>  यत्र निर्विषयबोधलक्षणः स्वात्मशम्भुरवतिष्ठते-ऽनिशम् (चि। १०)   
</code></pre>
<p>इत्यस्मदुक्तरीत्या निरावरणचिद्रूपस्वात्मशम्भुत्वं प्राप्नोतीत्यर्थः ॥ २।८३ ॥</p>
<pre><code>ननु पूर्णबोधभावः केन वा कियता कालेन कैर्वा सम्प्राप्यत इत्यत आह   -  
</code></pre>
<p>एवम्भावस्तु देवेशि देशिकेन्द्रप्रसादतः ।<br>
महाज्ञानमयो देवि सद्यः सम्प्राप्यते नरैः ॥ २।८४ ॥</p>
<pre><code>एवम्भावः पूर्णबोधत्वम् । देशिकेन्द्रप्रसादतः, यस्य   
</code></pre>
<p>करुणाकटाक्षपातमात्रेण पाशजालं छिद्यते, स परमशिवः केवलो देशिकेन्द्रः,<br>
तत्प्रसादतः</p>
<p>स्वप्रकाशवपुषा गुरुः शिवो यः प्रसीदति पदार्थमस्तके ।<br>
तप्रसादमिह तत्त्वशोधनं प्राप्य मोदमुपयाति भावुकः (चि। ३१)</p>
<pre><code>इत्यस्मदुक्तरीत्या तत्पादग्रहणेन, महाज्ञानमयो निरावरण-चिन्मयः ।   
</code></pre>
<p>नरैः कौलाचारपरैः (२।७८) इत्यादिपूर्वोक्तविशेषणविशेषितैः । सद्यः<br>
देशिकेन्द्रप्रसादसमवाप्तिसमय एव सम्प्राप्यते ॥ २।८४ ॥</p>
<p>मन्त्रसङ्केतमुपसंहरति -</p>
<p>एवमेतत्प्रदं ज्ञानं विद्यार्णागमगोचरम् ।<br>
देवि गुह्यं प्रियेणैव व्याख्यातं दुर्गि षड्विधम् ॥<br>
सद्यो यस्य प्रबोधेन वीरचक्रेश्वरो भवेत् ।</p>
<pre><code>एवम् उक्तप्रकारेण, एतत्प्रदं परिपूर्णबोधलक्षणपरशिवतत्त्व-प्रदं   
</code></pre>
<p>ज्ञानम् । विद्यार्णागमगोचरम्, विद्याया अर्णाः पञ्चदश वर्णाः, त एवागमा<br>
महार्थबोधकत्वात्, तद्गोचरं तदर्थतया व्याख्यातम्, यद्वेत्ता त्रिपुराकारो<br>
वीरचक्रेश्वरो भवेत् (२।१) इत्यारभ्य एवमेतत्प्रदम् (२।८५) इत्यन्तश्लोकजालेन । षड्विधं<br>
भावार्थः सम्प्रदायार्थः (२।१५) इत्यादिना प्रतिपादितषट्प्रकारम् । देवि<br>
प्रकाशविमर्शसामरस्यरूपे परे । दुर्गि दुर्गे<br>
देशिकेन्द्रकटाक्षपातविहीनैरप्राप्यस्वरूपे । सद्यो यस्य प्रबोधेन षड्विधार्थस्य<br>
प्रबोधेन । वीरचक्रेश्वरो भवेत् । इदन्तारिपोरहमि समराङ्गणे प्रलयप्रतिपादनपरा<br>
वीराः, तेषां चक्रं समूहः, तस्येश्वरः परशिवः ।<br>
पूर्वोक्तषड्विधार्थविज्ञानसमय एव परशिवो भवेदित्यर्थः ॥ २।८५ ॥</p>
<p>इति श्रीमत्परमहंसपरिव्राजकाचार्यश्रीपुण्यानन्दशिष्यामृतानन्दयोगि-<br>
प्रवरविरचितायां योगिनीहृदयदीपिकायां मन्त्रसङ्केतो नाम द्वितीयः ।</p>
<h2 id="३-पज">३ पूजा</h2>
<p>पूजासङ्केतस्तृतीयः</p>
<pre><code>अथ क्रमप्राप्तं पूजासङ्केतं वक्तुं प्रतिजानीते -  
</code></pre>
<p>पूजासङ्केतमधुना कथयामि तवानघे ।<br>
स्पष्टम् ॥</p>
<pre><code>श्रोतृजनप्रवृत्तये फलमाह -  
</code></pre>
<p>यस्य प्रबोधमात्रेण जीवन्मुक्तः प्रमोदते ॥ ३।१ ॥</p>
<pre><code>  यस्य पूजासङ्केतस्य । प्रबोधमात्रेण वक्ष्यमाणपरादित्रिविध-भेदवतः   
</code></pre>
<p>केवलपरिज्ञानेनैव । जीवन्कुक्तः जीवन्नेव मुक्तः सन् शिवोऽहमस्मीति मतिमान् ।<br>
प्रमोदते परशिवाहन्तामतिरेव प्रमोदहेतुः ॥ ३।१ ॥</p>
<pre><code>पूजासङ्केतमारभते -  
</code></pre>
<p>तव नित्योदिता पूजा त्रिभिर्भेदैर्व्यवस्थिता ।</p>
<pre><code>  प्रकाशात्मनो मम विमर्शशक्तेर्विमर्शरुपिण्यास्तव । नित्योदिता पूजा नित्यं   
</code></pre>
<p>प्रत्यहम् उदिता विहिता पूजा, त्रिभिर्भेदैर्व्यवस्थिता ॥</p>
<pre><code>पूजानामान्याह -  
</code></pre>
<p>परा चाप्यरा गौरि तृतीया च परापरा ॥ ३।२ ॥</p>
<pre><code>प्रथमा पूजा परा उत्तमोच्यते । परमशिवाद्वैतप्रथाप्रापकत्वादि-  
</code></pre>
<p>तरपूजाभ्यामुत्तमत्वम् । तदुक्तं सङ्केतपद्धत्याम् -</p>
<p>न पूजा बाह्यपुष्पादिद्रव्यैर्या विहिताऽनिशम् ।<br>
स्वे महत्यद्वये धाम्नि सा पूजा या परा स्थितिः ॥ इति ।</p>
<pre><code>अपरा द्वितीया पूजा भेदप्रथामात्रसारा बाह्यचक्रावरणार्चन-  
</code></pre>
<p>रूपाऽधमा, न पूजा बाह्यपुष्पादिद्रव्यैर्या विहिताऽनिशम् इति पूर्वोक्तवचनात् ।<br>
तृतीया पूजा परापरा बाह्यस्यान्तरे धाम्न्यद्वये चिल्लयभावनामयी मध्यमा,<br>
परापरात्मकत्वात् ॥ ३।२ ॥</p>
<p>तासां लक्षणानि क्रमेणाह -</p>
<p>प्रथमाऽद्वैतभावस्था सर्वप्रसरगोचरा ।</p>
<pre><code>आत्मा मनसा संयुज्यते, मन इन्द्रियेण, इन्द्रियमर्थेन (न्या। भा। १।१।४) इति   
</code></pre>
<p>पूर्वोक्त (२।२-४) परिपाट्या सर्वेषामिन्द्रियाणां ये प्रसरा व्यापारास्तेषां<br>
गोचरीभूता । कोऽर्थः ?</p>
<p>यत्र यत्र मनो याति बाह्ये वाऽभ्यन्तरे प्रिये ।<br>
तत्र तत्र परावस्था व्यापकत्वात् क्व यास्यति ॥ ३।(श्लो। ११३)<br>
यत्र यत्राक्षमार्गेण चैतन्यं व्यज्यते प्रभोः ।<br>
तस्य तन्मात्रधर्मित्वाच्चिल्लयाद् भरिता मतिः ॥ ३।(श्लो। ११४)</p>
<pre><code>इति विज्ञानभैरवभट्टारकोक्तरीत्या बाह्यस्य चिल्लयलक्षणाऽद्वैत-प्रथा परा   
</code></pre>
<p>पूजेत्यर्थः ॥</p>
<p>द्वितीया चक्रपूजा च सदा निष्पाद्यते मया ॥ ३।३ ॥</p>
<pre><code>द्वितीया चक्रपूजा अपरा पूजा, चतुरस्रादिबैन्दवान्तश्रीचक्रसदना-  
</code></pre>
<p>वरणदेवतार्चनमपरा पूजेत्यर्थः । सदा निष्पाद्यते मया । सदा प्रत्यहम्, मया<br>
सर्वज्ञेनापि, निष्पाद्यते क्रियते, अभेदप्रतीतिबोधकत्वात् । अभेदप्रतीत्यर्थमपरा पूजा<br>
सर्वैरपि ज्ञानिभिः कार्येत्यर्थः । अन्यथाऽद्वैतमित्यप्रसक्तप्रतिषेधः स्यात्, न च<br>
तथा युक्तम् । तदुक्तं तन्त्रान्तरे -</p>
<p>लब्धरूपं क्वचित् किञ्चित् तादृगेव निषिद्ध्यते ।<br>
विधानमन्तरेणातो न निषेधस्य सम्भवः ॥ इति ॥ ३।३ ॥ (ब्र। सि। २।२)</p>
<p>परापरापूजामाह-</p>
<p>एवं ज्ञानमये देवि तृतीया स्वप्रथामयी ।</p>
<pre><code>एवं ज्ञानमये पूर्वोक्ताद्वैतभावनामये धाम्नि स्वप्रथामयी बाह्यस्य   
</code></pre>
<p>पृथगात्मकावरणार्चनरूपस्य कर्मणो ज्ञानमयताविश्रान्तिस्-तृतीया परापरा पूजा<br>
। तदुक्तमभियुक्तैः -</p>
<p>प्रकाशैकघने धाम्नि विकल्पप्रसरादिकान् ।<br>
निक्षिपाम्यर्चनद्वारा वह्नाविव घृताहुतीः ॥ इति ॥ (सु। वा। ३७)</p>
<pre><code>पूजाविधानमाह-  
</code></pre>
<p>उत्तमा सा परा ज्ञेया विधानं शृणु साम्प्रतम् ॥ ३।४ ॥</p>
<pre><code>उत्तमा सा परा पूजा । परापूजाया उत्तमत्वकथनादितरयोरपरा-  
</code></pre>
<p>परापरपूजयोरधमत्वं मध्यमत्वं चोपलक्षयति । सा ज्ञेया यथा-ज्ञानं<br>
कार्या । अपरा पूजा पश्चाद् वक्ष्यते । अस्या ज्ञेयत्वात् परत्वमत एवोत्तमत्वं<br>
चेत्यर्थः । साम्प्रतं ज्ञेयायाः पूजाया विधानं शृणु ॥ ३।४ ॥</p>
<pre><code>विधानमेव विवृणोति -  
</code></pre>
<p>महापद्मवनान्तस्थे वाग्भवे गुरुपादुकाम् ।<br>
आप्यायितजगद्रूपां परमामृतवर्षिणीम् ॥ ३।५ ॥<br>
सञ्चिन्त्य</p>
<pre><code>महापद्मवनं ब्रह्मरन्ध्राधोमुखसितसहस्रदलाकुलकमलं   
</code></pre>
<p>पद्मदलेराकुलत्वाद् वनमिव वनम् । तदुक्तम् स्वच्छन्दसङ्ग्रहे -</p>
<p>यावदूर्ध्वाकुलं पद्मं सहस्रारमधोमुखम् ।<br>
श्वेतं च निष्कलाशक्तिमध्यं चासङ्ख्यशक्तिकम् ॥<br>
व्यापिनी केवला शश्वदमृतौघप्रवर्षिणी ।<br>
महापद्मवनं चैव समना तस्य चोपरि ॥<br>
तस्यान्तः कर्णिकामध्ये तत्स्थे वाग्भवरूपिणी । इति ।</p>
<pre><code>पूर्वोक्त (२।६९) रीत्या वाचः परापश्यन्तीमध्यमावैखर्यो भवन्त्यस्मादिति   
</code></pre>
<p>वाग्भवं त्रिकोणम् । तत्र गुरुपादुकाम्,</p>
<p>गृणीते तत्त्वमात्मीयमात्मीकृतजतत्त्रयम् ।<br>
उपायोपेयरूपाय शिवाय गुरवे नमः ॥</p>
<pre><code>इत्यभियुक्तवचनोक्तरीत्या विश्वगुरोः परमशिवस्य पादुकाम्,   
</code></pre>
<p>स्वप्रकाशशिवमूर्तिरेकिका तद्विमर्शतनुरेकिका तयोः ।<br>
सामरस्यवपुरिष्यते परा पादुका परशिवात्मनो गुरोः ॥ (चि। १)</p>
<pre><code>इत्यस्मदुक्तरीत्या त्रिभेदवतीम् । आप्यायितजगद्रूपां   
</code></pre>
<p>शिशिरतरनिजरश्मिनिफालनात् प्रसारणादाप्यायितचराचराम् । परमामृतवर्षिणीं<br>
निरतन्तरनिबिडचिद्रसासारवर्षिणीम् । सञ्चिन्त्य स्वात्मतया विमृश्य ॥ ३।५-६ ॥</p>
<pre><code>  गुरुपादुकापरामर्शानन्तरमेव प्रसादस्वीकारमाह -  
</code></pre>
<p>परमाद्वैतभावनामदघूर्णितः ।</p>
<pre><code>परमः परमशिवः, तेनाद्वैतभावना स एवाहमस्मीति समावेश-रूपा,   
</code></pre>
<p>सैव मद इत्युच्यते, मदहेतुत्वात् । तत्कृतेन मदेन घूर्णितो मुदितः ।</p>
<p>स्वप्रकाशवपुषा गुरुः शिवो यः प्रसीदति पदार्थमस्तके ।<br>
तत्प्रसादमिह तत्त्वशोधनं प्राप्य मोदमुपयाति भावुकः ॥ (चि। ३१)</p>
<pre><code>  इत्यस्मदुक्तरीत्या परमशिवाद्वैतभावनालक्षणगुरुप्रसादस्वीकार-   
</code></pre>
<p>समुल्लसत्परमानन्दपरवश इत्यर्थः ॥ ३।६ ॥</p>
<pre><code>प्रसादस्वीकारानन्तरमान्तरजपमेवाह -  
</code></pre>
<p>दहरान्तरसंसर्पन्नादालोकनतत्परः ॥ ३।६ ॥<br>
विकल्परूपसञ्जल्पविमुखः</p>
<pre><code>  दहरं विपाप्मं परवेश्मभूतं हृत्पुण्डरीकं पुरमध्यसंस्थम् (म।   
</code></pre>
<p>ना। ८।१६) इति, दहरोऽस्मिन्नन्तराकाशः (छा। उ। ८।१।१) इति च श्रूत्या<br>
हृदयाब्जमध्यगतमाकाशं दहरमित्युच्यते । दहरमिव दहरम् । तदन्तरे<br>
संसर्पन्नादो दहरान्तरसंसर्पन्नादः, तस्यावलोकनं विभावनम्, तत्परः ।<br>
तदुक्तमभियुक्तैः -</p>
<p>आनन्दलक्षणमनाहतनाम्नि देशे नादात्मना परिणतं तव रूपमीशे ।<br>
प्रत्यङ्गमुखेन मनसा परिचीयमानं शंसन्ति नेत्रसलिलैः पुलकैश्च धन्याः ॥ इति<br>
।</p>
<p>संयम्येन्द्रियसञ्चारं प्रोच्चरेन्नादमान्तरम् ।<br>
एष एव जपः प्रोक्तो न तु बाह्यजपो जपः ॥</p>
<pre><code>इत्यभियुक्तवचनोक्तरीत्याऽऽन्तरं नादानुसन्धानलक्षणं जपं कुर्यात्, न   
</code></pre>
<p>तु नानावोधोच्चारलक्षणं बाह्यजपं कुर्यात् । विकल्परूप-सञ्जल्पविमुखः ।<br>
विकल्परूपाणां नानाविधरूपाणाम्-अक्षराणाम्, सञ्जल्प उच्चारः,<br>
तल्लक्षणबाह्यजपविमुखः ।<br>
तदुक्तं विज्ञानभैरवभट्टारकैः -</p>
<p>भूयो भूयः परे भावे भावना भाव्यते हि या ।<br>
जपतोऽन्तः स्वयं नादो मन्त्रात्मा जप ईदृशः ॥ (श्लो। १५२) ॥ ३।६-७ ॥</p>
<pre><code>तादृशमेव ध्यानमपि कुर्यादित्याह -  
</code></pre>
<p>अन्तर्मुखः सदा ।<br>
चित्कलोल्लासदलितसङ्कोचस्त्वतिसुन्दरः ॥ ३।७ ॥</p>
<pre><code>तत्र प्रत्ययैकतानता ध्यानम् (३।२) इति योगशास्त्रोक्तरीत्या   
</code></pre>
<p>विजातीयप्रत्ययानन्तरितसजातीयप्रत्ययप्रवाहलक्षणध्येनेन<br>
सदाऽन्तःशब्दसूचितेनान्तर्मुखः परमशिवाद्वैतभावनापरो भूयादित्यर्थः ।<br>
तदुक्तं विज्ञानभैरवभट्टारकैः -</p>
<p>ध्यानं या निष्कला चिन्ता निराकारा निराश्रया ।<br>
न तु ध्यानं शरीरस्य मुखहस्तादिकल्पना ॥ (श्लो। १४३) इति ।</p>
<pre><code>  चित्कलोल्लासदलितसङ्कोचस्त्वतिसुन्दर इति । चिदम्बुधिमहाभङ्ग-  
</code></pre>
<p>भिन्नसङ्कोचसङ्कटः इत्यस्मदुक्तरीत्या परिकल्पितपरिपूर्णाहम्भावः, अत एवाति<br>
सुन्दरः । महात्रिपुरसुन्दरीनामधेयपरचित्कलोल्लासास्पदपरम-<br>
सुन्दरपरमप्रेमास्पदपरमशिवाभिन्न इत्यर्थः ॥ ३।७ ॥</p>
<pre><code>पूजामप्येतादृशीमेव कुर्यादित्याह -  
</code></pre>
<p>इन्द्रियप्रीणनैर्द्रव्यैर्विहितस्वात्मपूजनः ।</p>
<pre><code>इन्द्रियाणि श्रोत्रादीनि, तेषां प्रीणनानि द्रव्याणि विशिष्टशब्दस्पर्श-  
</code></pre>
<p>रूपरसगन्धवन्ति, तैर्विहितं स्वात्मदेवतायाः पूजनं येन स तथाविधः ।<br>
तदुक्तं मुख्याम्नायरहस्यविधौ -</p>
<p>इन्द्रियद्वारसङ्ग्राह्यैर्गन्धाद्यैः स्वात्मदेवता ।<br>
स्वभावेन समाराध्या ज्ञातुः सोऽयं महामखः ॥ इति ।</p>
<p>जग्धिपानकृतोल्लासरसानन्दविजृम्भणात् ।<br>
भावयेद् भरितावस्थां महानन्दस्ततो भवेत् ॥ (श्लो। ७१)</p>
<pre><code>  इति विज्ञानभैरवभट्टारकोक्तरीत्या श्रोत्रादीन्द्रियविषयशब्दाद्-  
</code></pre>
<p>यनुभवजनितानन्दानां महानन्देन समरसीकरणं परा पूजेत्यर्थः ॥</p>
<pre><code>  अथापरां पूजां वक्तुं तदङ्गभूतं बाह्यन्यासमाह -  
</code></pre>
<p>न्यासं निर्वर्तयेद् देहे षोढान्यासपुरःसरम् ॥ ३।८ ॥</p>
<pre><code>षोढान्यासो गणेश (नि। षो। १।१) इत्याद्यसूत्रे सूचितः । देहे, स्वस्येति शेषः   
</code></pre>
<p>। षोढा षट्प्रकारको न्यासः ॥ ३।८ ॥</p>
<pre><code>  तत्प्रकाराणां गणनामाह -  
</code></pre>
<p>गणेशैः प्रथमो न्यासो द्वितीयस्तु ग्रहैर्मतः ।<br>
नक्षत्रैश्च तृतीयः स्याद् योगिनीभिश्चतुर्थकः ॥ ३।९ ॥<br>
राशिभिः पञ्चमो न्यासः षष्ठः पीठैर्निगद्यते ।</p>
<pre><code>  सुगमम् । न्यासं न्यासजातम्, जातावेकवचनम् । निर्वर्तयेदिति शेषः ॥ ३।९-१०   
</code></pre>
<p>॥ षोढा षट्प्रकारन्यास एक एव, तत्प्रकारं षोढान्यासमाहात्म्यं फलं<br>
चाह -</p>
<p>षोढान्यासस्त्वयं प्रोक्तः सर्वत्रैवापराजितः ॥ ३।१० ॥<br>
एवं यो न्यस्तगात्रस्तु स पूज्यः सर्वयोगिभिः ।<br>
नास्त्यस्य पूज्यो लोकेषु पितृमातृमुखो जनः ॥ ३।११ ॥<br>
स एव पूज्यः सर्वेषां स स्वयं परमेश्वरः ।<br>
षोढान्यासविहीनं यं प्रणमेदेष पार्वति ॥ ३।१२ ॥<br>
सोऽचिरान्मृत्युमाप्नोति नरकं च प्रपद्यते ।</p>
<pre><code>  प्रोक्तोऽयं षोढा न्यासः, सर्वत्र सर्वलोकेष्वपि, अपराजितः अप्रतिहतसाम-  
</code></pre>
<p>[र्थ्यः, एवं वक्ष्यमाणक्रमेण यो न्यस्तगात्रः<br>
षोढान्याससाम]र्थ्यश्छिन्नपाशत्वात् स्वयमेव परमेश्वरः । अत एव लोकेषु जनेषु<br>
स एव योगिभिः पूज्यः । किं बहुना, सर्वेषामपि पूज्यः, नास्त्यस्य पूज्यः कोऽपि<br>
लोके । यद्येष बलादन्यस्मै प्रणमति, स मृतो भवेत्, नरकं च प्रयातीत्यर्थः ॥<br>
३।१० -१३ ॥</p>
<pre><code>षोढान्यासप्रकारं वक्तुं प्रतिजानीते -  
</code></pre>
<p>षोढान्यासप्रकारं च कथयामि तवानघे ॥ ३।१३ ॥<br>
स्पष्टम् ॥ ३।१३ ॥</p>
<pre><code>तत्प्रकारमाह -  
</code></pre>
<p>विघ्नेशो विघ्नराजश्च विनायकशिवोत्तमौ ।<br>
विघ्नकृद् विघ्नहर्ता च गणराड् गणनायकः ॥ ३।१४ ॥<br>
एकदन्तो द्विदन्तश्च गजवक्त्रो निरञ्जनः ।<br>
कपर्दवान् दीर्घमुखः शङ्कुकर्णो वृषध्वजः ॥ ३।१५ ॥<br>
गणनाथो गजेन्द्रश्च शूर्पकर्णस्त्रिलोचनः ।<br>
लम्बोदरो महानादश्चतुर्मूर्तिः सदाशिवः ॥ ३।१६ ॥<br>
आमोदो दुर्मुखश्चैव सुमुखश्च प्रमोदकः ।<br>
एकपादो द्विजिह्वश्च शूरो वीरश्च षण्मुखः ॥ ३।१७ ॥<br>
वरदो वामदेवश्च वक्रतुण्डो द्वितुण्डकः ।<br>
सेनानीर्ग्रामणीर्मत्तो विमत्तो मत्तवाहनः ॥ ३।१८ ॥<br>
जटी मुण्डी तथा खड्गी वरेण्यो वृषकेतनः ।<br>
भक्ष्यप्रियो गणेशश्च मेघनादो गणेश्वरः ॥ ३।१९ ॥</p>
<p>[ग्रन्थान्तरे -</p>
<p>ए(ते? ता) गणेशवर्णानामेकपञ्चाशतः क्रमात् ।<br>
श्रीश्च ह्रीश्चैव तुष्टिश्च शान्तिः पुष्टिः सरस्वती ॥<br>
रमा मेघा तथा कान्तिः कामिनी मोहिनी बला ।<br>
तीव्रा च ज्वालिनी नन्दा सुरसा कामरूपिणी ॥<br>
उग्रा च जयिनी सत्या विघ्नेशानी सुरूपिणी ।<br>
कामदा मदजिह्वा च विकटा घूर्णितानना ॥<br>
भूतिर्भूमिः सती रम्या मानुषी मकरध्वजा ।<br>
विकर्णा भ्रुकुटी लज्जा दीर्घघोणा धनुर्धरा ॥<br>
तथैव यामिनी रात्रिश्चन्द्रकान्ता शशिप्रभा ।<br>
लोलाक्षी चपला ऋद्धिर्दुर्भगा सुभ्गा शिवा ॥<br>
दुर्गा गुहप्रिया काली ललज्जिह्वा च शक्तयः ।]</p>
<pre><code>नामान्येतानि नात्र व्याख्येयानीति ॥ ३।१४-१९ ॥  

तेषां ध्यानमाह-  
</code></pre>
<p>तरुणारुणसङ्काशान् गजवक्त्रान् त्रिलोचनान् ।<br>
पाशाङ्कुशवराभीतिहस्तान् शक्तिसमन्वितान् ॥ ३।२० ॥</p>
<pre><code>तरुणारुणसङ्काशान् तरुणारुणसवर्णान् । गजस्य वक्त्रमिव वक्त्रं येषां   
</code></pre>
<p>ते गजवक्त्रास्तान् । ऊर्ध्वकरयोः पाशाङ्कुशौ, अधःकरयोर्-वराभये दधानान् ।<br>
पुष्ट्यादिभिः समन्वितान् । अत्र सूचितानां नाम्नामागमान्तरपद्धतिषु चोक्तत्वान्न<br>
वदामः ॥ ३।२० ॥</p>
<p>न्यासस्थानान्याह -</p>
<p>एतांस्तु विन्यसेद् देहे मातृकान्यासवत् प्रिये ।</p>
<pre><code>एतान् गणेशान् । मातृकान्यासवत् मातृकावैखरीन्यासस्थानेषु न्यसेदित्यर्थः   
</code></pre>
<p>॥ ३।२१ ॥</p>
<pre><code>ग्रहन्यासमाह -  
</code></pre>
<p>स्वरैस्तु सहितं सूर्यं हृदयाधः प्रविन्यसेत् ॥ ३।२१ ॥<br>
बिन्दुस्थाने सुधासूतिं यादिवर्णचतुष्टयैः ।<br>
भूपुत्रं लोचनद्वन्द्वे कवर्गाधिपतिं प्रिये ॥ ३।२२ ॥<br>
हृदये विन्यसेच्छुक्रं चवर्गाधिपतिं पुनः ।<br>
हृदयोपरि विन्यस्येत् टवर्गाधिपतिं बुधम् ॥ ३।२३ ॥<br>
बृहस्पतिं कण्ठदेशे तवर्गाधिपतिं प्रिये ।<br>
नाभौ शनैश्चरं चैव पवर्गेशं सुरेश्वरि ॥ ३।२४ ॥<br>
वक्त्रे शादिचतुर्वर्णैः सहितं राहुमेव च ।<br>
क्षकारसहितं केतुं पायौ देवेशि विन्यसेत् ॥ ३।२५ ॥</p>
<pre><code>  स्वरैः अकारादिविसर्गान्तैः षोडशभिः सहितम्, नाम्न आदौ, सूर्य   
</code></pre>
<p>हृदयाधो विन्यसेत् । बिन्दुस्थाने ललाटे । अत्रैवोक्तम् - दीपाकारोऽर्ध-मात्रश्च ललाटे<br>
वृत्त इष्यते (१।२८) इत्यादिना । सुधासूतिं चन्द्रमसम् । यादिवर्णचतुष्टयैः<br>
यरलवैश्चतुर्भिर्विन्यसेदित्यर्थः । भूपुत्रम् अङ्गारकम् । लोचनद्वन्द्वे कवर्गस्योपरि<br>
स्थितमधिपतिं विन्यसेत् । हृदये वक्षसि । स्पष्टमन्यत् पायौ देवेशि विन्यसेदित्यन्तम् ॥<br>
३।२१-२५ ॥</p>
<pre><code>नक्षत्राणां स्थानानि न्यासं चाह -  
</code></pre>
<p>ललाटे दक्षनेत्रे च वामे कर्णद्वये पुनः ।<br>
पुटयोर्नासिकायाश्च कण्ठे स्कन्धद्वये पुनः ॥ ३।२६ ॥<br>
पश्चात् कूर्परयुग्मे च मणिबन्धद्वये तथा ।<br>
स्तनयोर्नाभिदेशे च कटिबन्धे ततः परम् ॥ ३।२७ ॥<br>
ऊरुयुग्मे तथा जान्वोर्जङ्घयोश्च पदद्वये ।<br>
ज्वलत्कालानलप्रख्या वरदाभयपाणयः ॥ ३।२८ ॥<br>
नतिपाण्योऽश्विनीपूर्वाः सर्वाभरणभूषिताः ।<br>
एतास्तु विन्यसेद् देवि स्थानेष्वेषु सुरार्चिते ॥ ३।२९ ॥</p>
<pre><code>कटिबन्ध इति कटिबन्धयोरिति द्वन्द्वपरम् । अन्यथा सप्तविंशति-सङ्ख्या न   
</code></pre>
<p>घटते । कर्णद्वय इति दक्षिणादितः, दक्षनेत्रे च वामे च (३।२६) इति<br>
क्रमस्योपक्रान्तत्वात् । वरदाभयपाणयो नतिपाण्य इत्युक्त्या बाहुचतुष्टयं गम्यते ।<br>
शेषं सुगमम् ॥ ३।२६ -२९ ॥</p>
<pre><code>योगिनीन्यासमाह -  
</code></pre>
<p>विशुद्धौ हृदये नाभौ स्वाधिष्ठाने च मूलके ।<br>
आज्ञायां धातुनाथाश्च न्यस्तव्या डादिदेवताः ॥ ३।३० ॥<br>
अमृतादियुताः सम्यग् ध्यातव्याश्च सुरेश्वरि ।<br>
पादे लिङ्गे च कुक्षौ च हृदये बाहुमूलयोः ॥ ३।३१ ॥</p>
<pre><code>विशुद्धौ तालुमूले षोडशदलकमले । हृदयेऽनाहते द्वादशदलकमले ।   
</code></pre>
<p>नाभौ मणिपूरके दशदलकमले । स्वाधिष्ठाने षड्दलकमले । मूलके<br>
चतुर्दलकमले । आज्ञायां द्विदलकमले । धातवस्त्वगसृङ्मांसमेदोमज्जाशुक्राणि,<br>
तेषां नाथाः स्वामिन्यः । डादिदेवताः डाकिनीराकिनीलाकिनीकाकिनीसाकिनीहाकिन्यः ।<br>
अमृतादियुताः स्वच्छन्दसङ्ग्रहोक्ताः । यथा -</p>
<p>अमृता प्रथमा देवी द्वितीयाकर्षिणी मता ।<br>
इन्द्राणी च तृतीया स्यादीशानी तु चतुर्थिका ॥<br>
पञ्चमी स्यादुमा देवी षष्ठी चैवोर्ध्वकेशिनी ।<br>
सप्तमी ऋद्धिदा प्रोक्ता ऋषा चाष्टमिकी मता ॥<br>
ऌका नवमिका प्रोक्ता ॡषा स्याद् दशमी तथा ।<br>
एकादशी यथा चैकपादा द्वादशिका शिवे ॥<br>
ऐश्वर्याभिरता पश्चादोङ्कारी तु त्रयोदशी ।<br>
चतुर्दशी चौषधात्मा पञ्चाधिकदशाऽम्बिका ॥<br>
षोडशी त्वःक्षरा देवी प्रोक्ताः षोडश कण्ठगाः ।<br>
कालरात्रिश्च खातीता गायत्री च ततः परम् ॥<br>
घण्टाधारी च ङार्णात्मा चण्डा छाया जयाऽपि च ।<br>
झङ्कारी ज्ञानरूपा च टङ्कहस्ता ततः परम् ॥<br>
ठङ्कारी द्वादश ह्येता द्वादशारे समर्चयेत् ।<br>
डामरीं चैव ढङ्कारीं णामिनीं तामसीं तथा ॥<br>
थान्तां दाक्षायणीं चैव धात्रीं नन्दां च पार्वतीम् ।<br>
फट्कारीं दशपत्रेषु पूर्वादीशान्तिमं यजेत् ॥<br>
बन्धि (न्दि)नीं भद्रकालीं च महामायां यशस्विनीम् ।<br>
रक्तां लम्बोष्ठिकां चैव पूजयेत् क्रमशः प्रिये ॥<br>
चतुष्पत्रे च देवेशि वरदां च श्रियं तथा ।<br>
षण्ढां सरस्वतीं चैव पूजयेत् क्रमशः शिवे ॥<br>
क्षमां हंसवतीं चैव पूजयेच्च द्विपत्रके ।<br>
एताभिः शक्तिभिर्युक्ता ध्यातव्याश्च सुरेश्वरि ॥ (इति) ।</p>
<pre><code>न्यासं । निर्वर्तयेत् (३।८) इत्ययमान्तरो न्यासः । ध्यानं   
</code></pre>
<p>त्वागमान्तरादवगन्तव्यम् ॥ ३।३० - ३१ ॥</p>
<pre><code>राशिन्यासमाह -  
</code></pre>
<p>दक्षिणं पादमारभ्य वामपादावसानकम् ।<br>
मेषादिराशयो वर्णैर्न्यस्तव्या सह पार्वति ॥ ३।३२ ॥</p>
<pre><code>  पादादिस्थानेषु दक्षिणादितो वामान्तम् । मेषादिराशयः   
</code></pre>
<p>मेषवृषमिथुनकर्कसिंहकन्यातुलावृश्चिकधनुर्मकरकुम्भमीनाः ।<br>
वर्णैर्मातृकाक्षरैः सह न्यस्तव्याः । राशीनां वर्णा आगमान्तर-<br>
संवादान्मयोच्यते -</p>
<p>आद्यैश्चतुर्भिः सहितो मेषो दक्षपदेऽक्षरैः ।<br>
उकाराद्यैस्त्रिभिर्वर्णैर्वृषभो लिङ्गदक्षिणे ॥<br>
ऋकाराद्यैस्त्रिभिर्वर्णैर्मिथुनं कुक्षिदक्षिणे ।<br>
ए-ऐभ्यां कर्कटो राशिर्युक्तो वक्षसि दक्षिणे ॥<br>
ओ-औभ्यां सहितः सिंहो दक्षिणबाहुमूलके ।<br>
अं-अःशवर्गकैः कन्या शिरोदक्षिणभागतः ॥<br>
कवर्गेण तुला मूर्ध्नि वामे तद्बाहुमूलके ।<br>
वृश्चिकश्च चवर्गेण टवर्गेण धनुर्हृदि ॥<br>
वामे तवर्गसंयुक्तो मकरः कुक्षिवामतः ।<br>
पवर्गेण पुनः कुम्भो लिङ्गवामप्रदेशतः ॥<br>
यवर्गः क्षार्णसंयुक्तो मीनाख्यो वामपादके । इति ॥ ३।३२ ॥</p>
<p>पीठन्यासमाह -</p>
<p>पीठानि विन्यसेद् देवि मातृकास्थानके पुनः ।</p>
<pre><code>  मातृकास्थानक इति जातावेकवचनम् । वैखरीवर्णस्थानेष्वित्यर्थः ॥ ननु   
</code></pre>
<p>कानि तानि पीठानीत्यत आह -</p>
<p>तेषां नामानि कथ्यन्ते शृणुष्वावहिता प्रिये ॥ ३।३३ ॥</p>
<pre><code>  बहुत्वात् पीठानां पीठनाम्नां धर्तुमशक्यत्वादत्यन्त-सावधाना   
</code></pre>
<p>भवेत्यर्थः ॥ ३।३३ ॥</p>
<p>तन्नामान्याह -</p>
<p>कामरूपं वाराणसीं नेपालं पौण्ड्रवर्धनम् ।<br>
पुरस्थिरं कान्यकुब्जं पूर्णशैलं तथार्बुदम् ॥ ३।३४ ॥<br>
आम्रातकेश्वरैकाम्रे त्रिस्रोतः कामकोटकम् ।<br>
कैलाशं भृगुनगरं केदारपूर्णचन्द्रके ॥ ३।३५ ॥<br>
श्रीपीठमोङ्कारपीठं जालन्ध्रं मालवोत्कले ।<br>
कुलान्तं देविकोट्टं च गोकर्णं मारुतेश्वरम् ॥ ३।३६ ॥<br>
अट्टहासं च विरजं राजगृहं महापथम् ।<br>
कोलापुरमेलापुरं कालेशं तु जयन्तिका ॥ ३।३७ ॥<br>
उज्जयिनी विचित्रं च क्षीरकं हस्तिनापुरम् ।<br>
ओड्डीशं च प्रयागाख्यं षष्ठी मायापुरी तथा ॥ ३।३८ ॥<br>
जलेशं मलयं शैलं मेरुं गिरिवरं तथा ।<br>
माहेन्द्रं वामनं चैव हिरण्यपुरमेव च ॥ ३।३९ ॥<br>
महालक्ष्मीपुरोड्याणे छायाछत्रमतः परम् ।<br>
एते पीठाः समुद्दिष्टा मातृकारूपकाः स्थिताः ॥ ३।४० ॥</p>
<pre><code>एते पीठाः समुद्दिष्टा गृहीतनामानः पीठाः । मातृकारूपकाः स्थिताः   
</code></pre>
<p>मातृका रूपं येषां ते मातृकारूपकाः । क्रमेणादिक्षान्ता-नामेकैकं<br>
वर्णमेकैकस्यादावुक्त्वा तत्तद्वर्णस्थानेषु पीठानां न्यासं कुर्यादित्यर्थः ।<br>
[पीठानां मातृकामयताकथनं गणेशा-दीनामप्युपलक्षणम् ।<br>
वर्गवर्णानामादौ वैखर्यक्षराण्यागमान्तर-संवादाद् विभज्य योज्यानीत्यर्थः] ॥<br>
३।३४ - ४० ॥</p>
<pre><code>  षोढान्यासानन्तरं श्रीचक्रन्यासस्याऽवश्यम्भावित्वात् तदिदानीं   
</code></pre>
<p>श्रीचक्रन्यासमाह -</p>
<p>एवं षोढा पुरा कृत्वा श्रीचक्रन्यासमाचरेत् ।</p>
<pre><code>एवं उक्तप्रकारेण, षोढा षट्प्रकारं न्यासम्, पुरा कृत्वा, पश्चात्   
</code></pre>
<p>श्रीचक्रन्यासमाचरेदित्यर्थः ॥ ३।४१ ॥</p>
<pre><code>श्रीचक्रन्यासस्य महाप्रयोजनत्वादनन्यकथितमप्यद्य प्रियायै   
</code></pre>
<p>कथयामीत्याह -</p>
<p>श्रीमत्त्रिपुरसुन्दर्याश्चक्रन्यासं शृणु प्रिये ॥ ३।४१ ॥<br>
यन्न कस्यचिदाख्यातं तनुशुद्धिकरं परम् ।</p>
<p>आनन्दकणभिक्षार्थं शब्दस्पर्शादिपक्कणे ।<br>
अटत्यविरतं येन तद्दारिद्र्यं विदुर्बुधाः ॥</p>
<pre><code>इत्यभियुक्तवचनोक्तरीत्या सङ्कोचलक्षणदारिद्र्यविघातिनी   
</code></pre>
<p>परिपूर्णपरानन्दरूपा सम्पत् श्रीरित्युच्यते । तद्वती त्रिपुरसुन्दरी । त्रिपुरा<br>
तुरीयरूपत्वात्, सुन्दरी भेदलक्षणप्रपञ्चापरपर्यायपरम-<br>
दौर्भाग्यपरिपन्थिपरमाद्वैतसौभाग्यपदाधिरूढा सर्वप्राणिष्वात्म-तया<br>
परमप्रेमास्पदीभूता परचित्कला । तस्याश्चक्रं शिवादिक्षिति-पर्यन्ततत्त्वमयम्,<br>
तदाविर्भाव (भूमिः?मिम्) त(स्या?स्य) न्यासं शृणु प्रिये । प्रियायै<br>
मदेकरस्यलालसायै कथयामि । यन्न कस्यचिदाख्यातम्, अतिरहस्यत्वात् ।<br>
श्रीचक्रन्यासस्य महाप्रयोजनत्वादनन्यकथितमपि प्रियायै ते कथयामीत्यर्थः ।<br>
तनुशुद्धिकरं परम् । तनोः षट्त्रिंशत्तत्त्वात्मनः शुद्धिं<br>
परचित्पर्यवसानलक्षणां करोति । अत एव परमुत्कृष्टमितर-न्यासेभ्यः ॥ ३।४१ - ४२ ॥</p>
<pre><code>श्रीचक्रन्यासप्रकारमाह -  
</code></pre>
<p>चतुरस्राद्यरेखायै नम इत्यादितो न्यसेत् ॥ ३।४२ ॥<br>
दक्षांसपृष्ठपाण्यग्रस्फिक्कपादाङ्गुलीष्वथ ।<br>
वामाङ्घ्य्रङ्गुलिषु स्फिक्के पाण्यग्रे चांसपृष्ठके ॥ ३।४३ ॥<br>
सचूलीमूलपृष्ठेषु व्यापकत्वेन सुन्दरि ।</p>
<pre><code>  चतुरस्राद्यरेखायै नमः इति मन्त्रेण आदितो   
</code></pre>
<p>दक्षांसपृष्ठादिचूलीपृठान्तस्थानेषु दशसु व्यापकत्वेन न्यसेत् । दक्षांसस्य<br>
पृष्ठं पश्चाद्भागः । सचूलीमूलेति । मूलं शिरसः पुरस्ताद्भागः । पृष्ठं<br>
शिरसः पश्चाद्भागः । स्फिगेव स्फिक्कम् ऊरुसन्धिः । स्पष्टमन्यत् ॥ ३।४२ -४४ ॥</p>
<pre><code>एषु स्थानेषु न्यस्तव्याः शक्तीराह -  
</code></pre>
<p>अत्रैव स्थानदशकेऽणिमाद्या दश न्यसेत् ॥ ३।४४ ॥</p>
<p>सिद्धीः</p>
<pre><code>अणिमालघिमामहिमेशितावशित्वप्राकाम्यभुक्तीच्छाप्राप्तिसर्व-कामाख्याः   
</code></pre>
<p>सिद्धयोऽणिमाद्या दश ॥ ३।४४ - ४५ ॥</p>
<pre><code>चतुरस्रमध्यरेखायां व्यापकमाह -  
</code></pre>
<p>तदन्तश्च तनुव्यापकत्वेन सुन्दरि ।<br>
चतुरस्रमध्यरेखायै नम इत्यपि वल्लभे ॥ ३।४५ ॥<br>
विन्यसेत्</p>
<pre><code>  तदन्तः सिद्धिस्थानानामन्तर्देशे चतुरस्रमध्यरेखायै नमः इति मन्त्रेण   
</code></pre>
<p>तनुव्यापकत्वेन विन्यसेदित्यन्वयः ॥ ३।४५ -४६ ॥</p>
<pre><code>चतुरस्रमध्यरेखायां न्यस्तव्याः शक्तीराह -  
</code></pre>
<p>तस्याः स्थानेषु ब्रह्माण्याद्यास्तथाऽष्टसु ।</p>
<pre><code>तस्याः चतुरस्रमध्यरेखायाः । अष्टसु स्थानेषु । ब्रह्माण्याद्या   
</code></pre>
<p>ब्रह्माणीमाहेश्वरीकौमारीवैष्णवीवाराहीन्द्राणीचामुण्डामहा-लक्ष्मीः । तथा<br>
विन्यसेदित्यन्वयः ॥ ३।४६ ॥</p>
<pre><code>तासां स्थानाष्टकमाह -  
</code></pre>
<p>पादाङ्गुष्ठद्वये पार्श्वे दक्षे मूर्ध्नोऽन्यपार्श्वके ॥ ३।४६ ॥<br>
वामदक्षिणजान्वोश्च बहिरंसद्वये तथा ।<br>
स्पष्टम् ॥ ३।४६ - ४७ ॥</p>
<pre><code>  चतुरस्रान्त्यरेखायां व्यापकमाह -  
</code></pre>
<p>न्यस्तव्याश्चतुरस्रान्त्यरेखायै नम इत्यपि ॥ ३।४७ ॥<br>
विन्यसेद् व्यापकत्वेन पूर्वोक्तान्तश्च विग्रहे ।</p>
<pre><code>चतुरस्रान्त्यरेखायै नमः इति मन्त्रेण । विग्रहे देहे । पूर्वोक्तान्तः   
</code></pre>
<p>पूर्वोक्तानां ब्राह्म्यादिस्थानानामन्तर्देशेषु व्यापकत्वेन न्यस्तव्याः । न्यासयोग्ये<br>
विन्यसेत् ॥ ३।४७-४८ ॥</p>
<p>तस्यां चतुरस्रान्त्यरेखायां न्यस्तव्याः शक्तीराह -</p>
<p>तस्याः स्थानेषु दशसु मुद्राणां दशकं न्यसेत् ॥ ३।४८ ॥</p>
<pre><code>तस्याः चतुरस्रान्त्यरेखायाः । दशसु स्थानेषु त्रिखण्डामुद्रा-सहितानां   
</code></pre>
<p>सङ्क्षोभिण्यादिमुद्राणां दशकं न्यसेत् ॥ ३।४८ ॥</p>
<pre><code>तासां स्थानान्याह -  
</code></pre>
<p>ब्रह्माण्याद्यष्टस्थानान्तस्तासामष्टौ न्यसेत् ततः ।<br>
शिष्टे द्वे द्वादशान्ते च पादाङ्गुष्ठे च विन्यसेत् ॥ ३।४९ ॥</p>
<pre><code>  तासां मुद्राणां मध्ये, अष्टौ मुद्रा ब्रह्माण्याद्यष्ट-  
</code></pre>
<p>स्थानानामन्तर्देशेष्वष्टसु विन्यसेत् । शिष्टे द्वे मुद्रे द्वादशान्ते पादाङ्गुष्ठे च<br>
विन्यसेत् । द्वादशान्तं षोडशान्तेन्दुमण्डलादधः सूर्यमण्डलस्थानम् तदुक्तं<br>
स्वच्छन्दसङ्ग्रहे -</p>
<p>षोडशान्तमिति ख्यातं व्योमस्थानेन्दुमण्डलम् ।<br>
तदधःस्थानगं सूर्यबिम्बं द्वादशशक्तिकम् ॥<br>
द्वादशान्तमिति ख्यातं स्थितं व्योमप्रदेशकम् ।<br>
इति तेन बिन्दुतत्त्वं चतुष्पत्राम्बुजं च तत् ॥<br>
सुर्यबिम्बमधश्चोर्ध्वं सार्धैकाङ्गुलिदेशतः ।</p>
<pre><code>इति रीत्या ललाटस्थानबिन्दुतत्त्वोपरि स्थितं सूर्यमण्डलस्थानं ललाटोर्ध्वं   
</code></pre>
<p>द्वादशान्तपदेन लक्ष्यते ॥ ३।४९ ॥</p>
<pre><code>षोडशदलपद्मव्यापकमाह -  
</code></pre>
<p>तदन्तः षोडशदलपद्माय नम इत्यपि ।<br>
विन्यस्य</p>
<pre><code>  तेषां चतुरस्राणाम्, अन्तर्देशे षोडशदलपद्माय नमः इति मन्त्रेण   
</code></pre>
<p>दक्षिणश्रोत्रपृष्ठादिस्थानानि संस्पृश्य व्यापकं विन्यसेद्-इत्यर्थः ॥ ३।५० ॥</p>
<pre><code>तद्दलेषु न्यस्तव्याः शक्तीराह -  
</code></pre>
<p>तद्दले कामाकर्षिण्याद्याश्च विन्यसेत् ॥ ३।५० ॥</p>
<pre><code>तद्दले, जातावेकवचनम्, तद्दलेषु । कामाकर्षिण्याद्याः   
</code></pre>
<p>कामबुद्ध्यहङ्कारशब्दस्पर्शरूपरसगन्धचित्तधैर्यस्मृतिनाम-<br>
बीजात्मामृतशरीराकर्षिण्यः, ता विन्यसेत् ॥ ३।५० ॥</p>
<pre><code>तद्दलस्थानान्याह -  
</code></pre>
<p>दलानि दक्षिणश्रोत्रपृष्ठमंसं च कूर्परम् ।<br>
करपृष्ठं चोरुजानुगुल्फपादतलं तथा ॥ ३।५१ ॥<br>
वामपादतलाद्येवमेतदेवाष्टकं मतम् ।</p>
<pre><code>दलनीत्यादि तथेत्यन्तं स्पष्टम् । एवमुक्तप्रकारेण ।   
</code></pre>
<p>वामपादतलादिवामश्रोत्रपृष्ठान्तमेतदेवाष्टकं मतम् । स्थानाष्टकद्वयं<br>
षोडशदलानीत्यर्थः ॥ ३।५१ - ५२ ॥</p>
<pre><code>  अष्टदलव्यापकमाह -  
</code></pre>
<p>तदन्तरे चाष्टदलपद्माय नम इत्यपि ॥ ३।५२ ॥<br>
विन्यस्य</p>
<pre><code>तदन्तरे षोडशदलपद्मान्तरे । अष्टदलपद्माय नमः इति मन्त्रेण   
</code></pre>
<p>दक्षशङ्खादिस्थानानि संस्पृश्य व्यापकं न्यसेदित्यर्थः ॥ ३।५२ - ५३ ॥</p>
<pre><code>तद्दलान्याह -  
</code></pre>
<p>तद्दलेष्वेषु दक्षशङ्खे च जत्रुके ।<br>
ऊर्वन्तर्गुल्फगुल्फोरुजत्रुशङ्खे च वामतः ॥ ३।५३ ॥</p>
<pre><code>शङ्खजत्र्वादिशब्दानां शरीरावयवावच्छिन्नानामङ्गेषु निघण्टुषु   
</code></pre>
<p>सुप्रसिद्धत्वादवगतिः ॥ ३।५३ ॥</p>
<pre><code>तत्तद्दलेषु न्यस्तव्याः शक्तीराह -  
</code></pre>
<p>अनङ्गकुसुमाद्यास्तु शक्तीरष्टौ च विन्यसेत् ।</p>
<pre><code>अनङ्गकुसुमाद्याः अनङ्गकुसुमाऽनङ्गमेखलाऽनङ्गमदना-  
</code></pre>
<p>ऽनङ्गमदनातुराऽनङ्गरेखाऽनङ्गवेगिन्यनङ्गाङ्कुशाऽनङ्ग-मालिन्यः । शेषं<br>
सुगमम् ॥ ३।५४ ॥</p>
<pre><code>  चतुर्दशारचक्रव्यापकमाह -  
</code></pre>
<p>तदन्तश्चतुर्दशारचक्राय नम इत्यपि ॥ ३।५४ ॥<br>
विन्यस्य</p>
<pre><code>तदन्तः अष्टदलपद्मस्यान्तः चतुर्दशारचक्राय नमः इति मन्त्रेण   
</code></pre>
<p>चतुर्दशकोणस्थानानि ललाटादीनि संस्पृश्य व्यापकं विन्यस्य ॥ ३।५४ - ५५ ॥</p>
<pre><code>चतुर्दशकोणेषु न्यस्तव्याः शक्तीराह -  
</code></pre>
<p>तस्य कोणेषु न्यसेच्छक्तीश्चतुर्दश ।<br>
सर्वसङ्क्षोभिण्याद्यास्तु</p>
<pre><code>  सर्वसङ्क्षोभिण्याद्याः सर्वसङ्क्षोभिणीसर्वविद्राविणीसर्वा-  
</code></pre>
<p>कर्षिणीसर्वाह्लादिनीसर्वसम्मोहिनीसर्वस्तम्भिनीसर्वजृम्भिणीसर्व-<br>
वशङ्करीसर्वरञ्जनीसर्वोन्मादिनीसर्वार्थसाधिनीसर्वसम्पत्तिपूरणी-<br>
सर्वमन्त्रमयीसर्वद्वन्द्वक्षयङ्कर्यः । शिष्टं स्पष्टम् ॥ ३।५५ ॥</p>
<pre><code>तत्कोणानि प्रतिज्ञापूर्वकमाह -  
</code></pre>
<p>तस्य कोणानि वच्म्यहम् ॥ ३।५५ ॥<br>
ललाटे दक्षभागे च दक्षगण्डांसमध्यतः ।<br>
पार्श्वान्तरूरुजङ्घान्तर्वामजङ्घादि पार्वति ॥ ३।५६ ॥<br>
वामोरौ वामपार्श्वे च वामांसे वामगण्डके ।<br>
ललाटवामभागे च तथा वै पृष्ठ इत्यपि ॥ ३।५७ ॥</p>
<pre><code>दक्षभागे ललाटस्यैव । ललाट इति प्रकृतत्वाद् दक्षगण्डदक्षांस-मध्यत   
</code></pre>
<p>इत्यर्थः । पार्श्वान्तरूरुजङ्घान्तरिति त्रिभिरपि दक्षशब्दो युज्यते । वामजङ्घादि<br>
इत्यादिशब्दः शिष्टार्थारम्भद्योतकः । वामाम्स इत्यत्रापि मध्य इति योज्यम् ।<br>
पृष्ठमिति शिरसः पृष्ठमेव ज्ञेयम्, दक्षवामयोः प्रथमं ललाटोपादानात् ।<br>
ललाटं शिरसः पुरस्ताद्भागः ॥ ३।५५ - ५७ ॥</p>
<pre><code>बहिर्दशारचक्रव्यापकमाह -  
</code></pre>
<p>ततो दशारचक्राय नम इत्यपि पार्वति ।</p>
<pre><code>तत् चतुर्दशारकोणन्यासानन्तरम्, दशारचक्राय नमः इति मन्त्रेण   
</code></pre>
<p>दक्षाक्ष्यादिदशकोणानि संस्पृश्य व्यापकम्, अपिशब्दाद्विन्यसेदिति योज्यम् ॥</p>
<pre><code>  दशारचक्रस्य कोणान्याह -  
</code></pre>
<p>तस्य कोणानि दक्षाक्षिनासिकामूलनेत्रके ॥ ३।५८ ॥<br>
कुक्षीशवायुकोणेषु जानुद्वयगुदेषु च ।<br>
कुक्षिनैर्-ऋतिवह्न्याख्यकोणेष्वेषु</p>
<pre><code>तस्य दशारचक्रस्य कोणानि द।शाऽपि , दशसु दक्षाक्ष्यादिस्थानेषु,   
</code></pre>
<p>भावनीयानीति शेषः । कुक्षीशवायुकोणेषु । छान्दसत्वाद् द्वित्वे बहुवचनम् ।<br>
बाहुद्वयमारभ्योरुद्वयपर्यन्तं कुक्षिशब्देन लक्ष्यते । तेन कुक्षेरुपरिभागः<br>
प्राची, अधोभागः प्रतीची, दक्षिणवामपार्श्वे दक्षिणोदीच्यौ । कोणशब्देन बाहू<br>
ऊरू च लक्ष्येते । तेन वामबाहुमूलम्-ईशकोणः, वामोरुमूलं वायुकोणः,<br>
दक्षिणोरुमूलं नैरृतिकोणः, दक्षिणबाहुमूलमग्निकोणः । सुगममन्यत् ॥ ३।५८ - ५९ ॥</p>
<pre><code>दशकोणेषु न्यस्तव्याः शक्तीराह   
</code></pre>
<p>न्यसेत् पुनः ॥ ३।५९ ॥<br>
सर्वसिद्धिप्रदादीनां शक्तीनां दशकं प्रिये ॥</p>
<pre><code>सर्वसिद्धिप्रदाद्याः सर्वसिद्धिप्रदासर्वसम्पत्प्रदासर्वप्रियङ्करी-  
</code></pre>
<p>सर्वमङ्गलकारिणीसर्वकामप्रदासर्वदुःखविमोचनीसर्वमृत्युप्रशमनी-<br>
सर्वविघ्ननिवारिणीसर्वाङ्गसुन्दरीसर्वसौभाग्यदायिन्यः । शेषं स्पष्टम् ॥ ३।५९ - ६०<br>
॥</p>
<pre><code>अन्तर्दशारचक्रव्यापकमाह -  
</code></pre>
<p>तदन्तश्च दशारादिचक्राय नम इत्यपि ॥ ३।६० ॥<br>
विन्यस्य</p>
<pre><code>तदन्तः बाह्यदशारान्तः, अन्तर्दशारचक्राय नमः इति मन्त्रेण   
</code></pre>
<p>दक्षिणनासादिदशकोणानि संस्पृश्य व्यापकं विन्यस्य ॥ ३।६० -६१ ॥</p>
<pre><code>दशकोणेषु न्यस्तव्याः शक्तीराह -  
</code></pre>
<p>तस्य कोणेषु सर्वज्ञाद्याश्च विन्यसेत् ।</p>
<pre><code>सर्वज्ञाद्याः सर्वज्ञासर्वशक्तिसर्वैश्वर्यप्रदासर्वज्ञानमयी-  
</code></pre>
<p>सर्वव्याधिविनाशिनीसर्वाधारस्वरूपासर्वपापहरासर्वानन्दमयीसर्व-<br>
रक्षास्वरूपिणीसर्वेप्सितफलप्रदाः । स्पष्टमन्यत् ॥ ३।६० ॥</p>
<pre><code>  तस्य कोणान्याह -  
</code></pre>
<p>दक्षनासा सृक्किणी च स्तनं वृषणमेव च ॥ ३।६१ ॥<br>
सीवनी वाममुष्कं च स्तनं सृक्किणिनासिके ।<br>
नासाग्रं चैव विज्ञेयं कोणानां दशकं तथा ॥ ३।६२ ॥<br>
स्पष्टम् ॥ ३।६१ -६२ ॥</p>
<pre><code>अष्टकोणचक्रव्यापकमाह -  
</code></pre>
<p>तदन्तरष्टकोणादिचक्राय नम इत्यपि ।<br>
विन्यस्य</p>
<pre><code>तदन्तः दशारान्तः, अष्टकोणादिचक्राय नमः इति मन्त्रेण   
</code></pre>
<p>चिबुकाद्यष्टकोणानि संस्पृश्य व्यापकं विन्यस्य । अष्टकोणचक्रस्यादित्वं त्रिकोणा<br>
(दी? दि) तर चक्रेभ्यः प्रथममुत्पन्नत्वात् ॥ ३।६३ ॥</p>
<pre><code>अष्टकोणेषु न्यस्तव्याः शक्तीराह -  
</code></pre>
<p>तस्य कोणेषु वशिन्याद्यष्टकं न्यसेत् ॥ ३।६३ ॥</p>
<pre><code>तस्य अष्टारचक्रस्य, कोणेषु । वशिन्याद्यष्टकं वशिनीकामेश्वरी-  
</code></pre>
<p>मोदिनीविमलाऽरुणाजयिनीसर्वेश्वरीकौलिन्यः ॥ ३।६३ ॥</p>
<pre><code>  तस्य कोणाष्टकमाह -  
</code></pre>
<p>चिभुकं कण्ठहृदयनाभीनां चैव दक्षिणम् ।<br>
ज्ञेयं पार्श्वचतुष्कं च मणिपूरादि वामकम् ॥ ३।६४ ॥<br>
चतुष्टयं च पार्श्वानामेतत् कोणाष्टकं पुनः ।</p>
<pre><code>चिबुकादीनां पार्श्वचतुष्कं दक्षिणम् । मणिपूरादि, मणिपूरकं   
</code></pre>
<p>नाभिस्थानम्, नाभिहृदयकण्ठचिबुकानां वामकं पार्श्वचतुष्कं<br>
चैतत्कोणाष्टकम् ॥ ३।६४ -६५ ॥</p>
<pre><code>  अनन्तरमायुधावरणन्यासमाह -  
</code></pre>
<p>हृदयस्थत्रिकोणस्य चतुर्दिक्षु बहिर्न्यसेत् ॥ ३।६५ ॥<br>
शरचापौ पाशसृणी</p>
<pre><code>हृदये वक्षसि तिष्ठतीति हृदयस्थं स्तनद्वयमध्यनिम्न-त्रिकोणाकारं   
</code></pre>
<p>हृदयस्थत्रिकोणमित्युच्यते । तस्य बहिश्चतुर्दिक्षु प्रागादिषु कामेश्वरीकामेश्वरयोः<br>
शरचापौ पाशसृणी चेत्यायुधचतुष्टयं मिलितं न्यसेत् । शरचापौ पाशसृणी इति<br>
पुंस्त्रीभेदेन प्रत्येकं द्वन्द्वमित्यष्टौ । अत्रैव वक्ष्यति -</p>
<p>बाणान् नेत्रे भ्रुवोश्चापौ कर्णे पाशद्वयं न्यसेत् ।<br>
सृणिद्वयं च नासाग्रे दक्षिणाग्रं तु विन्यसेद् ॥ (३।७०-७१) इति ॥ ३।६५ - ६६ ॥</p>
<pre><code>ततस्त्रिकोणचक्रव्यापकमाह -  
</code></pre>
<p>त्रिकोणाय नमस्तथा ।<br>
विन्यस्य</p>
<pre><code>त्रिकोणाय नमः इति मन्त्रेण रेखात्रयं संस्पृश्य व्यापकं विन्यस्य ॥   
</code></pre>
<p>त्रिकोणे न्यस्तव्या देवीराह -</p>
<p>तस्य कोणेषु अग्रदक्षान्तरेषु च ॥ ३।६६ ॥<br>
कामेश्वर्यादिदेवीनां मध्ये देवीं च विन्यसेत् ।</p>
<pre><code>तस्य त्रिकोणस्य, अग्रदक्षोत्त्ररेषु कामेश्वरीवज्रेश्वरीभगमालिन्यः, तासां   
</code></pre>
<p>कामेश्वर्यादिदेवीनां मध्ये देवीं च विन्यसेदिति । मध्ये बैन्दवे श्रीचक्रे । देवीं<br>
प्रकाशविमर्शसामरस्यरूपां त्रिपुरसुन्दरीं च विन्यसेदित्यर्थः ॥ ३।६६ - ६७ ॥</p>
<pre><code>  श्रीचक्रन्याससमुपसंहरति -  
</code></pre>
<p>एवं मयोदितो देवि न्यासो गृह्यतमक्रमः ॥ ३।६७ ॥<br>
स्पष्टम् ॥ ३।६७ ॥</p>
<pre><code>अतस्त्वयाऽप्येतन्न्यासजातं गोप्यमित्याह -  
</code></pre>
<p>एतद् गुह्यतमं कार्यं त्वया वै वीरवन्दिते ।<br>
स्पष्टम् ॥</p>
<pre><code>ननु किमेतन्न कस्मैचिदपि कथनीयमित्यत आह -  
</code></pre>
<p>समयस्थाय दातव्यं</p>
<pre><code>समयस्थाय कौलिकाय समयाचारनिष्ठाय देयम् । पशुसमयाचार-  
</code></pre>
<p>निष्ठाय न देयमित्यर्थः ॥</p>
<pre><code>ननु कौलिकसमयस्थायाऽपि सर्वस्मैदेयम् ? नेत्याह -  
</code></pre>
<p>नाशिष्याय कदाचन ॥ ३।६८ ॥</p>
<pre><code>समयस्थायापि अशिष्याय न देयम् ॥ ३।६८ ॥  
          
  मयाऽप्येतत् त्वदन्यस्य कस्यापि न पुरा प्रकटीकृतमित्याह -  
</code></pre>
<p>गुप्ताद् गुप्ततरं चैतत् तवाऽद्य प्रकटीकृतम् ।</p>
<pre><code>गुप्तादपि गुप्ततरम्, रहस्यादप्यत्यन्तरहस्यत्वात् । एतत् तव   
</code></pre>
<p>मदंशभूतविमर्शात्मिकायाः प्रियतमाया अपि यतो मयाऽद्य प्रकटीकृतम् ।<br>
पुराऽन्यस्मै न प्रकटीकृतमिति तात्पर्यम् ॥ ३।६९ ॥</p>
<pre><code>अस्यैव न्यासस्य पुनः प्रकारान्तरमाह -  
</code></pre>
<p>मूलदेव्यादिकं न्यासमणिमान्तं पुनर्न्यसेत् ॥ ३।६९ ॥</p>
<pre><code>पूर्वमणिमादिमूलदेव्यन्तं श्रीचक्रावरणदेवतान्या (समुक्त्वा?सं कृत्वा)   
</code></pre>
<p>इदानीं मूलदेव्याद्यणिमान्तं पुनः श्रीचक्रावरणदेवतान्यासं कुर्यादित्यर्थः ॥<br>
३।६८ ॥</p>
<pre><code>मूलदेव्यादिन्यासप्रकारमेवाह -  
</code></pre>
<p>शिरस्त्रिकोणे पूर्वादि कामेश्वर्यादिका न्यसेत् ।</p>
<pre><code>  मूलदेव्यादिकामित्यनेनैव शिरस्त्रिकोणमध्ये मूलदेव्याः प्रथमन्यासो   
</code></pre>
<p>ज्ञेयः । पश्चात् शिरस्त्रिकोणे शिरःकपालमध्ये निम्नं त्रिकोणाकारमस्ति, तद् बाल्ये<br>
मृदुतरं दृश्यते, तत्र । पूर्वादि, आदिशब्दाद् दक्षिणोत्तरकोणयोर्ग्रहणम् ।<br>
कामेश्वर्यादिकाः, आदिशब्दाद् वज्रेश्वरोभगमालिन्यौ गृह्येते ।<br>
शिरस्त्रिकोणाग्रदक्षवामकोणेषु कामेश्वरीवज्रेश्वरीभगमालिनीर्विन्यसेदित्यर्थः ॥ ३।७० ॥</p>
<pre><code>आयुधावरणन्यासमाह -  
</code></pre>
<p>बाणान्नेत्रे भ्रुवोश्चापौ कर्णे पाशद्वयं न्यसेत् ॥ ३।७० ॥<br>
सृणिद्वयं च नासाग्रे दक्षिणाग्रं तु विन्यसेत् ।</p>
<pre><code>बाणान् कामेश्वरकामेश्वर्योः । नेत्रे नेत्रयोः । चापौ भ्रुवोः ।   
</code></pre>
<p>पाशद्वयं कर्णे कर्णयोः । सृणिद्वयं नासाग्रोभयपार्श्वयोः । नेत्रे, कर्णे,<br>
नासाग्र इति चैकवचनप्रयोगो द्विवचनोपलक्षणम्, दक्षिणाग्रमिति कथनात् । एषु<br>
स्थानेषु दक्षिणे कामेश्वरस्य, वामे कामेश्वर्याश्-चायुधानि विन्यसेदित्यर्थः ॥<br>
३।७० - ७१ ॥</p>
<pre><code>  वशिन्याद्यावरणन्यासमाह -  
</code></pre>
<p>मुण्डमूलक्रमेणैव न्यसेद् वाग्देवताष्टकम् ॥ ३।७१ ॥</p>
<pre><code>मुण्डं शिरः, तस्य मूलक्रमेणाष्टदिक्षु परितो वाग्देवतानां   
</code></pre>
<p>वैखर्यष्टवर्गाधिष्ठात्रीणां वशिन्यादीनां देवतानामष्टकं न्यसेत् ॥ ३।६१ ॥</p>
<pre><code>  ननु बैन्दवचक्रादुपरि अर्धचन्द्राद्युन्मन्यन्तानां सूक्ष्मा-वयवानां   
</code></pre>
<p>न्यासः किमिति नोक्तः ? इत्यत आह -</p>
<p>बैन्दवादीनि चक्राणि न्यस्तव्यानि वरानने ।</p>
<pre><code>बैन्दवादीनि चक्राणि चतुरस्रान्तानि नव चक्राणि न्यस्तव्यानि, स्थूलत्वात् ।   
</code></pre>
<p>अर्धचन्द्राद्युन्मन्यन्तानि भावनीयानीत्यर्थः । अतः स्थूलन्यासप्रसङ्गे<br>
स्थूलानामेव न्यासो निगद्यत इति भावः ॥ ३।७२ ॥</p>
<pre><code>सर्वज्ञाद्यावरणन्यासमाह -  
</code></pre>
<p>नेत्रमूले त्वपाङ्गे च कर्णपूर्वोत्तरे पुनः ॥ ३।७२ ॥<br>
चूडादिकेऽर्धनिम्नेऽर्धं शेषार्धं कर्णपृष्ठके ।<br>
कर्णपूर्वे त्वपाङ्गे च तस्य मूले च विन्यसेत् ॥ ३।७३ ॥</p>
<pre><code>कर्णोत्तरं कर्णस्य पश्चाद्भागः । चूडादिके चूडाया आदिर्ललाटम् ।   
</code></pre>
<p>अर्धनिम्ने कर्णोत्तरानन्तरं न्यसेदिति सम्प्रदायः । निम्नं शिरःपश्चान्-निम्नस्थलम्<br>
अवटुरेव । कोऽर्थः ? चूडादिनेत्रमूलापाङ्गकर्णपूर्व-पृष्ठेषु सर्वज्ञादीनां<br>
दशानामर्धं विन्यसेत् । अथ तासामेवार्धम्-<br>
अवट्वन्तरकर्णपृष्ठपूर्वान्यनेत्रापाङ्गमूलेषु विन्यसेदित्यर्थः । ननु<br>
सर्वज्ञादीनां नाम न कीर्तितम्, कथमत्र ता एव न्यस्तव्याः कथ्यन्ते ? उच्यते -<br>
पूर्वचक्रे वशिन्याद्या न्यस्तव्याः कथिताः, अनन्तरोपरिचक्रे सर्वसिद्ध्याद्या<br>
न्यस्तव्याः कथ्यन्ते । अतस्तयोरपि मध्यदशस्थानेषु पारिशेष्यात् सर्वज्ञाद्या<br>
न्यस्तव्या इति गृह्यन्ते ॥ ३।७२ -७३ ॥</p>
<pre><code>सर्वसिद्ध्याद्यावरणन्यासमाह -  
</code></pre>
<p>सर्वसिद्ध्यादिकं कण्ठे प्रादक्षिण्येन विन्यसेत् ।<br>
स्पष्टम् ॥ ३।७४ ॥</p>
<pre><code>  सर्वसङ्क्षोभिण्याद्यावरणन्यासमाह -  
</code></pre>
<p>हृदये मनुकोणस्थाः शातयोऽपि च पूर्ववत् ॥ ३।७४ ॥</p>
<pre><code>हृदये वक्षसि । पूर्ववत् प्रादक्षिण्येन । मनुकोणस्थाः शक्तयश्-  
</code></pre>
<p>चतुर्दशकोणनिवासिन्यः सर्वसङ्क्षोभिण्याद्याः, न्यस्तव्या इति शेषः ॥ ३।७४ ॥</p>
<pre><code>अनङ्गकुसुमाद्यावरणन्यासमाह -  
</code></pre>
<p>नाभावष्टदलं तत्तु वंशे वामे च पार्श्वके ।<br>
उदरे सव्यपार्श्वे च न्यसेदादिचतुष्टयम् ॥ ३।७५ ॥<br>
वंशवामान्तरालादि न्यसेदन्यच्चतुष्टयम् ।</p>
<pre><code>नाभौ नाभिदेशे, अष्टदलं पद्मम् । तत्त्विति तत्   
</code></pre>
<p>पूर्वोक्तानङ्गकुसुमाद्यष्टकं परामृश्यते । तदादिचतुष्टयम्<br>
अनङ्गकुसुमाऽनङ्गमेखलाऽनङ्गमदनाऽनङ्गमदनातुराणां चतुष्टयम् ।<br>
वंशः पृष्ठास्थि । सव्यपार्श्वं दक्षिणपार्श्वम् । वंशवामान्तरालादि<br>
वंशवामपार्श्वयोरन्तरालम् । आदिशब्दाद् वामपार्श्वपुरोभागयोरन्तरालं<br>
पुरोभागदक्षिणपार्श्वयोरन्तरालं दक्षपार्श्वपृष्ठवंशयोश्चान्तरालं गृह्यते ।<br>
अन्यच्चतुष्टयम् अनङ्गरेखाऽनङ्गवेगिन्यनङ्गाङ्कुशाऽनङ्गमालिनीनां चतुष्टयम् ।<br>
नाभिदेशस्य पश्चिमादिदक्षिणपार्श्वान्तमनङ्गकुसुमादीनां चतुष्टयं<br>
वाय्वादिनैरृतान्तमनङ्गरेखादीनां चतुष्टयं न्यसेदित्यर्थः ॥ ३।७५ - ७६ ॥</p>
<pre><code>कामाकर्षिण्याद्यावरणन्यासमाह -  
</code></pre>
<p>स्वाधिष्ठाने न्यसेत् स्वस्य पूर्वाद्दक्षावसानकम् ॥ ३।७६ ॥<br>
चतस्रस्तु चतस्रस्तु चतुर्दिक्षु क्रमान्न्यसेत् ।</p>
<pre><code>स्वाधिष्ठानकमलप्रदेशे, स्वस्य पूर्वात् पूर्वदिगादिमारभ्य,   
</code></pre>
<p>दक्षावसानकं दक्षिणदिगवसानपर्यन्तम्, चतुर्दिक्षु प्रतिदिशं चतस्रश्चतस्रः<br>
शक्तयः कामाकर्षिण्याद्याः क्रमेण न्यस्तव्याः । ननु कामाकर्षिण्याद्या इति<br>
कथमनुमीयन्ते ? इति चेदुच्यते - पूर्ववदेव पूर्वोत्तरचक्रयोः शक्तीनां<br>
नामग्रहणाद् मध्यचक्रशक्तीनां पारिशेष्यान्नामान्यनुक्तान्यप्यवसीयन्त इति ॥<br>
३।७६ -७७ ॥</p>
<pre><code>  सर्वसङ्क्षोभिण्यादिमुद्राशक्त्यावरणन्यासमाह -  
</code></pre>
<p>मूलाधारे न्यसेन्मुद्रादशकं साधकोत्तमः ॥ ३।७७ ॥</p>
<pre><code>मूलाधारे मूलाधारप्रदेशे । शेषं स्पष्टम् ॥ ३।७७ ॥  
ननु किं मूलाधारे मुद्रादशकं ध्यानेन न्यस्तव्यम् ?   
</code></pre>
<p>इत्याशङ्कायामाह -</p>
<p>पुनर्वंशे च सव्ये च वामे चैवान्तरालके ।<br>
ऊर्ध्वाधो दशमुद्राश्च</p>
<pre><code>पुनःशब्दात् नाभावष्टदलं तत्तु (३।७५) इत्यष्टदलन्यासोक्त-स्थानान्युच्यन्ते   
</code></pre>
<p>। वंशे पृष्ठवंशे । सव्ये च पार्श्वे । चकारादूत्तरदक्षिणयोः<br>
पार्श्वयोर्ग्रहणम् । वामे चैवान्तरालके पृष्ठवंशवामपार्श्वान्तराले । चकाराद्<br>
वामपार्श्वाद्यन्तरालानि गृह्यन्ते कोऽर्थः ? पृष्ठवंशादिदिक्षु<br>
वायव्याद्यन्तरालेषु च, ऊर्ध्वाधश्च दश मुद्रा न्यसेत् । ननु ऊर्ध्वाध इति<br>
किमान्तरं स्थानद्वयम् ? नेत्याह ऊर्ध्वाध इति (आ? ना)न्तरोर्ध्वाधः<br>
स्थानद्वयम्,</p>
<p>इन्द्रेशानदिशोर्मध्ये स्थानमन्यत् प्रकीर्तितम् ।<br>
नैरृताम्बुदिशोर्मध्ये स्थानमन्यत् प्रकीर्तितम् ॥</p>
<pre><code>इति तत्त्वविमर्शिन्यामस्मदुक्तरीत्या दशलोकपालार्चनरीत्यैव स्थानद्वयं   
</code></pre>
<p>शिष्टमुद्राद्वयस्य कल्पनीयम् ॥ ३।७८ ॥</p>
<pre><code>ब्रह्माण्याद्यावरणन्यासमाह -  
</code></pre>
<p>ऊर्ध्वाधोवर्जितं पुनः ॥ ३।७८ ॥<br>
ब्रह्माण्याष्टकं दक्षजङ्घायां</p>
<pre><code>विन्यसेदित्यनुषङ्गः । शिष्टं स्पष्टम् ॥ ३।७८ -७९ ॥  

ननु दक्षजङ्घायां विन्यसेदित्युक्तम्, तत्र तासां कानि स्थानानीत्यत आह -  
</code></pre>
<p>तास्तु पूर्ववत् ।</p>
<pre><code>  ताः ब्रह्माण्याद्याः । पूर्ववत् पुनर्वंशे च सव्ये च (३।७८) इत्युक्तस्थानेषु   
</code></pre>
<p>। अत्र पृष्ठवंशब्देन पश्चाद्भागो लक्ष्यते । दक्षजङ्घायाः पश्चिमादिचतुर्दिक्षु<br>
वायव्यादिविदिक्षु च ता ब्रह्माण्याद्या न्यस्तव्या इत्यर्थः ॥ ३।७९ ॥</p>
<pre><code>अणिमाद्यावरणन्यासमाह -  
</code></pre>
<p>वामजङ्घां समारभ्य वामादिक्रमतोऽपि च ॥ ३।७९ ॥<br>
सिद्ध्यष्टकं न्यसेत् तेषु द्वयं पादतले न्यसेत् ।</p>
<pre><code>वामजङ्घां समारभ्य वामजङ्घायाः पश्चिमभागमारभ्य ।   
</code></pre>
<p>वामादिक्रमतोऽपि च वामान्तरालक्रमेण । तेष पूर्वोक्तेषु स्थानेषु । सिद्ध्यष्टकं<br>
न्यसेत् । शिष्टद्वयं पादतले पादतलयोर्न्यसेदित्यर्थः ॥ ३।७९ - ८० ॥</p>
<pre><code>उक्तन्यासस्योत्कर्षं दर्शयन्नुपसंहृत्य फलभूतां वासनां विधत्ते -  
</code></pre>
<p>कारणात् प्रसृतं न्यासं दीपाद् दीपमिवोदितम् ॥ ३।८० ॥<br>
एवं विन्यस्य देवेशि स्वाभेदेन विचिन्तयेत् ।</p>
<pre><code>  कारणात् प्रकाशविमर्शसामरस्यरूपान्निखिलजगद्रूपात् । दीपाद् दीपमिव   
</code></pre>
<p>प्रसृतं महाभासं कारणानुरूपम् । एवमुक्तप्रकारेण । उदितं कथितं ।<br>
न्यासं विन्यस्य । स्वात्मनोऽभेदेन चिन्तयेत् । श्रीचक्रावयवान् सशक्तिकान्<br>
स्वदेहावयवैरपृथक्त्वेन विभाव्य तदधिष्ठात्र्या परया च स्वात्मनोऽभेदं<br>
भावयेदित्यर्थः ॥ ३।८० -८१ ॥</p>
<pre><code>उक्तैस्त्रिभिः षोढादिन्यासैः परचिदानन्दलक्षणं भावयन् परिपक्वहृदयो   
</code></pre>
<p>बाह्यपूजाक्रियायोग्यतायै करशुद्ध्यादिन्यासं कुर्यादित्याह -</p>
<p>ततश्च करशुद्ध्यादिन्यासं कुर्यात् समाहितः ॥ ३।८१ ॥</p>
<pre><code>ततः त्रिविधन्यासानन्तरम् । करशुद्ध्यादिन्यासम् ।  
</code></pre>
<p>कारणात्मपरामृष्टकार्यरूपाऽङ्गुलिस्थिताम् ।<br>
करोमि चिन्मयीं शुद्धिं करयोः स्पर्शशोधिनीम् ॥ (सु। वा। २४)</p>
<pre><code>  इत्यभियुक्तवचनोक्तरीत्या करशुद्धिन्यास आदिर्यस्य न्यासस्य । जातावेकवचनम्   
</code></pre>
<p>। समाहितः सावहितः । करशुद्ध्यादिन्यासश्चतुःशती-शास्त्रोक्तः (१।१२६-१२९) । अतो<br>
नात्रोच्यते, केवलं नाम्नैव गृह्यते ॥ ३।८१ ॥</p>
<pre><code>  तत्रानुक्तं विद्यान्यासमाह -  
</code></pre>
<p>मूर्ध्नि गुह्ये च हृदये नेत्रत्रितय एव च ।<br>
श्रोत्रयोर्युगले देवि मुखे च भुजयोः पुनः ॥ ३।८२ ॥<br>
पृष्ठे जान्वोश्च नाभौ च विद्यान्यासं समाचरेत् ।</p>
<pre><code>विद्याया बीजत्रयेण न्यासो विद्यान्यासः । मूर्ध्नि वाग्भवबीजम्, गुह्ये   
</code></pre>
<p>कामराजबीजम्, हृदये शक्तिबीजम् । एवं सर्वत्र स्थानत्रये बीजत्रयमुच्चरन्<br>
न्यसेदित्यर्थः । शिष्टं स्पष्टम् ॥ ३।८२ -८३ ॥</p>
<pre><code>करशुद्ध्यादीनां नामान्याह -  
</code></pre>
<p>करशुद्धिं पुनश्चैव आसनानि षडङ्गकम् ॥ ३।८३ ॥<br>
श्रीकण्ठादींश्च वाग्देवीः</p>
<pre><code>  वाग्देव्यो वशिन्याद्याः । श्रीकण्ठादिन्यासः स्वच्छन्दसङ्ग्रहोक्तः ।   
</code></pre>
<p>तन्त्रान्तरे प्रसिद्धत्वादिह नोक्तः । शिष्टं स्पष्टम् ॥ ३।८३ - ८४ ॥</p>
<pre><code>कामेश्वर्यादिदेवीनां न्यासमाह -  
</code></pre>
<p>आधारे हृदये पुनः ।<br>
शिखायां बैन्दवस्थाने त्वग्निचक्रादिका न्यसेत् ॥ ३।८४ ॥</p>
<pre><code>बैन्दवस्थाने शिखायामिति व्यत्ययेन क्रमो ज्ञेयः । बैन्दवस्थानम्   
</code></pre>
<p>दीपाकारोऽर्धमात्रश्च ललाटे वृत्त इष्यते (१।२८) इति पूर्वोक्तं ललाटम् । शिखा नाम<br>
कुण्डलिन्या अग्रं शिवस्य विश्रान्तिस्थानम् । अत्र श्रुतिः - तस्याः शिखाया मध्ये<br>
परमात्मा व्यवस्थितः (तै। आ। १।१२।१२) इति । तेन शिखाशब्देन तद्व्याप्तिस्थानं<br>
ब्रह्मरन्ध्रं लक्ष्यते । अग्निचक्रादिकाः - अग्निचक्रे कामगिर्यालये मित्रीशनाथात्मके<br>
श्रीकामेश्वरीदेवीरुद्रात्मशक्तिश्रीपादुकां पूजयामि, सूर्यचक्रे जालन्धस्पीठे<br>
षष्टीशनाथात्मके वज्रेश्वरीदेवीविष्ण्वात्मशक्तिश्रीपादुकां पूजयामि,<br>
प्। २७१) सोमचक्रे पूर्णगिरिपीठे ओड्डीशनाथात्मके<br>
भगमालिनीदेवीब्रह्मात्मशक्तिश्रीपादुकां पूजयामि, ब्रह्मचक्रे ओड्याणपीठे<br>
चर्यानाथात्मके श्रीमहात्रिपुरसुन्दरीदेवीपरब्रह्मात्मशक्तिश्रीपादुकां पूजयामि इति<br>
मन्त्रैर्न्यस्तव्याः । शक्तयोऽग्निसूर्यसोमब्रह्मचक्रात्मिकाः । कोऽर्थः ?<br>
आधारहृदयभ्रूमध्यब्रह्मरन्धेषु वह्निसूर्यसोमब्रह्मचक्रेषु<br>
कामगिरिजालन्धरपूर्णगिर्योड्याणपीठेषु रुद्रविष्णुब्रह्मपरब्रह्मात्मकशक्तीः<br>
कामेश्वरीवज्रेश्वरीभगमालिनी-महात्रिपुरसुन्दरीर्न्यसेदित्यर्थः । अयमेवार्थः<br>
सम्प्रदायविद्भिर्देशिकेन्द्रैः पद्धतिषु प्रपञ्चितः ॥ ३।८४ ॥<br>
तत्त्वन्यासमाह -</p>
<p>तत्त्वत्रयं समस्तं च विद्याबीजत्रयान्वितम् ।<br>
पादादिनाभिपर्यन्तमागलं शिरसस्तथा ॥ ३।८५ ॥<br>
व्यापक।ं चैव विन्यस्य</p>
<pre><code>  तत्त्वत्रयम् आत्मविद्याशिवाख्यतत्त्वानां त्रयम् । समस्तं च   
</code></pre>
<p>तत्त्वत्रयसमष्टिरूपं तुरीयं तत्त्वम् । तदुक्तं स्वच्छन्दसङ्ग्रहे -</p>
<p>धरादिमायान्तमात्मतत्त्वस्यान्तर्गतं स्मृतम् ।<br>
शुद्धविद्येश्वरसदाशिवा विद्याख्यतत्त्वगाः ॥<br>
शिवशक्तिद्वयं चैव शिवतत्त्वं प्रकीर्तितम् ।<br>
प्रमातृमेयप्रमितिरूपमेतत्त्रयात्मकम् ॥<br>
एतत् तत्त्वं शिवतत्त्वं सर्वतत्त्वमयं शुभम् । इति ।</p>
<pre><code>विद्याबीजत्रयान्वितम् । विद्याया बीजानि बाग्भवकामराजशक्तिबीजानि,   
</code></pre>
<p>एतद्बीजसमुदायरूपं तुर्यबीजम्, तैश्चतुर्भिर्बीजैरन्वितम् । पादादिनाभि-पर्यन्तम् ।<br>
पर्यन्तपदसामर्थ्यान्नाभ्याद्यागलं लक्ष्यते, शिरस इति पञ्चमीसामर्थ्याद् गलादिति<br>
च लभ्यते । कोऽर्थः ? आत्मविद्याशिवतुरीय-तत्त्वानि<br>
मूलविद्यावाग्भवकामराजशक्तितुरीयबीजादिकानि चतुर्थ्यन्त-नमोऽन्तान्युच्चार्य<br>
पादादिनाभि पर्यन्तम्, नाभ्यादिगलान्तम्, गलादिशिरोऽन्तं समुपस्पृश्य व्यापकं<br>
न्यसेदित्यर्थः ॥ ३।८५ - ८६ ॥</p>
<pre><code>भूयोऽपि पराहन्ताभावनामाह -   
</code></pre>
<p>स्वात्मीकृत्य परं पुनः ।</p>
<pre><code>परं विश्वोत्तीर्णं तेजः, पुनः स्वात्मीकृत्य । पूर्वं श्रीचक्रन्यासा-नन्तरं   
</code></pre>
<p>स्वाभेदेन विचिन्तयेत् (३।८१) इति परेणैक्यमुक्तम्, इदानीं करशुद्ध्यादिन्यासानन्तरमपि<br>
पुनः परज्योतिर्मायावशात् स्वभिन्नमिव प्रतीयमानं स्वाभेदेन विचिन्तयेदिति<br>
स्वात्मीकृत्य परं पुनः करशुद्ध्यादिन्याससामर्थ्यान्मायापगमे<br>
श्रीमहात्रिपुरसुन्दरीं स्वात्मतया विभाव्येत्यर्थः ॥ ३।८६ ॥</p>
<pre><code>अमृतप्लावनमाह -  
</code></pre>
<p>सन्तर्पयेत् पुनर्देवीं सौम्याग्नेयामृतद्रवैः ॥ ३।८६ ॥</p>
<pre><code>सौम्यं ब्रह्मरन्ध्राधोमुखसहस्रदलकमलकर्णिकामध्यगत-  
</code></pre>
<p>पूर्णसोममण्डलमध्यस्थितत्रिकोणान्तरस्थितमनच्कानुत्तरात्म हार्ध-कलात्मकं<br>
सौम्यम् । मूलाधारचतुर्दलकमलकर्णिकामध्यगतपूर्ण-<br>
वह्निमण्डलमध्यगतत्रिकोणान्तरस्थितमनच्कानुत्तरात्मसपरार्धकला-रूपमाग्नेयम् ।<br>
द्वयोरमृतानलकुण्डलिनीरूपयोरध-ऊर्ध्वं प्रसरतोर्योनिलिङ्गाकारयोः सामरस्यात्<br>
प्रसरदमृतद्रवासारैः सन्तर्पयेत् आप्लावयेत् । अयमेव सम्प्रदायविद्भिर्देशिकैः<br>
पद्धतिषु परान्यास इत्युच्यते ॥ ३।८६ ॥</p>
<pre><code>उक्तचतुर्विधन्यासमनुवादपुरःसरमुपसंहरति -  
</code></pre>
<p>एवं चतुर्विधो न्यासः कर्तव्यो वीरवन्दिते ।<br>
षोढान्यासोऽणिमाद्यश्च मूलदेव्यादिकः प्रिये ॥ ३।८७ ॥<br>
करशुद्ध्यादिकश्चैव साधकेन सुसिद्धये ।</p>
<pre><code>एवमुक्तप्रकारेण । षोढान्यासादिः सुसिद्धये सुखेन   
</code></pre>
<p>न्याससामर्थ्यान्निराकृतप्रत्यूहतया परमनिःश्रेयसप्राप्तये । साधकेन<br>
मुमुक्षुणा कर्तव्यः, न तु सिद्धेन, तस्य मुक्तत्वात् । तदुक्तं<br>
विज्ञानभैरवभट्टारकैः -</p>
<p>यैरेव पूज्यते द्रव्यैस्तर्प्यते वा परापरः ।<br>
यश्चैव पूजकः सर्वः स एवैकः क्व पूजनम् ॥ इति ॥ ३।८७ -८८ ॥ (वि। भै।, श्लो। १५०)</p>
<pre><code>न्यासचतुष्टयस्य कालभेदेन विनियोगमाह -  
</code></pre>
<p>प्रातःकाले तथा पूजासमये होमकर्मणि ॥ ३।८८ ॥<br>
जपकाले तथा तेषां विनियोगः पृथक् पृथक् ।<br>
पूजाकाले समस्तं वा कृत्वा साधकपुङ्गवः ॥ ३।८९ ॥</p>
<pre><code>प्रातःकाले षोढान्यासम्, पूजासमयेऽणिमादिन्यासम्, होमसमये   
</code></pre>
<p>मूलदेव्यादिकन्यासम्, जपकाले करशुद्ध्यादिन्यासं कुर्यादित्ययं पृथक् पृथग्<br>
विनियोगः । अथवा पूजाकाले समस्त चतुर्विधं न्यासं कृत्वा साधकपुङ्गवः<br>
साधकश्रेष्ठः, चतुर्विधन्यासकरणसामर्थ्याद् विशीर्यमाणपाशपटलत्वात्<br>
प्रत्यासन्नमोक्षत्वात् कृतकृत्य एव ॥ ३।८८ - ८९ ॥</p>
<p>षट्त्रिंशत्तत्त्वपर्यन्तमासनं परिकल्प्य च ।<br>
गुप्तादियोगिनीनां च मन्त्रेणाऽथ बलिं ददेत् ॥ ३।९० ॥</p>
<pre><code>  षट्त्रिंशत्तत्त्वपर्यन्तं क्षित्यादिशिवान्तं तत्त्वसमुदाय-रूपमासनं   
</code></pre>
<p>परिकल्प्य चिन्मरीचीनामाधारत्वादासनं श्रीचक्रं परिकल्प्य । तदुक्तं श्रीपराक्रमे   -</p>
<p>हृत्सरोजान्तरेध्यायन् पृथिव्यादिशिवान्तकम् ।<br>
गुप्तादितप्तकुसुमक्षेपेणाऽऽसनतां नयेत् ॥ ३।इति ।</p>
<pre><code>गुप्तादियोगिनीनामित्यत्र आदौ समस्तप्रकटपदमध्याहार्यम् । आदिपदेन   
</code></pre>
<p>गुप्ततरसम्प्रदायकुलकौलनिगर्भरहस्यातिरहस्यपरापररहस्य-योगिन्यो गृह्यन्ते । बलिः<br>
पूजा । तत्र निघण्टुः - बलिः पूजोपहारेऽपि इति । महाकविभिरप्युक्तम् -<br>
अवचितबलिपुष्पा (कु। सम्। १।६०) इति । कोऽर्थः ? भावितात्मा बाह्यपूजाकारणात्<br>
पूर्वम् यद्यद् बाह्यं वक्ष्यमाणं तत्तदान्तरमाचरेत्<br>
इत्यस्मदुक्तरीत्याऽऽन्तर्यागार्थं स्वशरीरं तत्त्वसमुदायरूपं श्रीचक्रं विभाव्य<br>
समस्तप्रकटगुप्तगुप्ततर -<br>
सम्प्रदायकुलकौलनिगर्भरहस्यातिरहस्यपरापररहस्ययोगिनी-श्रीपादुकाभ्यो नमः इति<br>
योगिनीमूलमन्त्रेण स्वशिरसि पूजां कुर्यादित्यर्थः । एतेन बाह्यपूजां<br>
सर्वामप्यादावन्तः कुर्यादिति सूच्यते ॥ ३।९० ॥</p>
<pre><code>आन्तरविघ्ननिरासमाह -  
</code></pre>
<p>पिण्डरुपपदग्रन्थिभेदनाद् विघ्नभेदनम् ।<br>
गुह्यहृन्मुखमूर्धसु विद्यान्यासेन सुन्दरि ॥ ३।९१ ॥</p>
<pre><code>गुह्यहृन्मुखमूर्धसु । गुह्यशब्देन गुदमेढ्रान्तरालं लक्ष्यते ।   
</code></pre>
<p>मुखशब्देन मुखावयवो ललाटं लक्ष्यते । गुह्यहृन्मुखमूर्धसु चतुर्षुं<br>
स्थानेषु विद्यान्यासेन, विद्यायाः सौभाग्यविद्याया बीजचतुष्टयन्यासेन । पिण्डं<br>
कुण्डलिनी । पिण्डशब्देन कुण्डलिनीस्थानं गुदमेढ्रान्तरं कन्दं लक्ष्यते ।<br>
रूपपदेति व्यत्ययो ज्ञेयः । पदं हंसः । पदशब्देन हंसस्थानं हृदयं<br>
लक्ष्यते । रूपं बिन्दुः । रूपशब्देन बिन्दुस्थानं ललाटं लक्ष्यते । ग्रन्थिशब्देन<br>
यत्र विश्वं सूत्रे मणिरिव ग्रथ्यते तद् विश्वमूलं ब्रह्मरन्धं चिन्मयं लक्ष्यते ।<br>
एतच्चतुष्टयभेदनाद् विघ्नभेदनम् । कोऽर्थः ? गुह्यादिस्थानचतुष्टये<br>
विद्याबीजचतुष्टयन्यासेन पातालादिषु लोकेषु ये विघ्ना भेदलक्षणाः (सु। वा। २३)<br>
इत्यभियुक्तवचनोक्तरीत्या पातालादिरूपाणि पिण्डपदरूपग्रन्थि-स्थानि<br>
गुदहृदयललाटब्रह्मरन्ध्राणि भेदलक्षणानि भित्त्वा तदूर्ध्वं<br>
तदतीतचिन्मयाद्वयपदविश्रान्तिरान्तरो विघ्ननिरास इत्यर्थः । एतेन सर्वमपि<br>
बाह्यपूजान्तमन्तः कुर्यादित्युपलक्ष्यते ॥ ३।९१ ॥</p>
<pre><code>अन्तर्यागे देहस्यैव यागगृहत्वात् तदन्तर्विघ्नान्निरस्य बहिर्याग-  
</code></pre>
<p>मन्दिरगतानां विघ्नानामुत्सारणं कुर्यादित्याह -</p>
<p>यागमन्दिरगांश्चैव विघ्नानुत्सार्य मन्त्रवित् ।</p>
<p>अपसर्पन्तु ते भूता ये भूता भुवि संस्थिताः ।<br>
ये भूता विघ्नकर्तारस्ते नश्यन्तु शिवाज्ञया ॥</p>
<p>हू। अस्त्राय फट्</p>
<pre><code>इति मन्त्रेण मन्त्रवित् साधकः, निर्गच्छतां विघ्नानां   
</code></pre>
<p>निजवामाङ्गसङ्कोचाद् मार्गं दत्त्वा उत्सार्य ।</p>
<pre><code>भूमिगतान् नभोगतान् दिव्यांश्च विघ्नानुत्सारयेदित्याह -  
</code></pre>
<p>पार्ष्णिघातेन भौमांश्च तालेन च नभोगतान् ॥ ३।९२ ॥<br>
अस्त्रमन्त्रेण दृष्ट्या च दिव्यान् विघ्नानपोहयेत् ।</p>
<pre><code>पार्ष्णिघातेन पार्ष्णिघातत्रयेण । भौमान् भूमिष्ठान् विघ्नान् ।   
</code></pre>
<p>अस्त्रमन्त्रेणेति सर्वत्रानुवर्तते । तालेन करतालत्रयेण । नभोगतान् अन्तरिक्षगतान्<br>
विघ्नान् । दृष्ट्या वीक्षणेन दिव्यांश्च विघ्नान् । अपोहयेत् निःसारयेत् ॥ ३।९२-९३ ॥</p>
<pre><code>  निर्गतानां विघ्नानां पुनरप्रवेशाय वह्निप्राकार-भावनामाह -  
</code></pre>
<p>दिक्ष्वधोर्ध्वं महावह्निप्राकारं परिभावयेत् ॥ ३।९३ ॥</p>
<p>संविदग्नौ महासारे विमर्शैकशरीरिणि ।<br>
भेदाभासमिदं हव्यं जुहोम्यपुनरुद्भवम् ॥ (सु। वा। ६४)</p>
<pre><code>इत्यभियुक्तवचनोक्तरीत्या सर्वतः स्फुरितपरसंविदेव महावह्निः, स एव   
</code></pre>
<p>प्राकारः, दुर्लङ्घ्यत्वात् । सर्वतो दिक्षु परिस्फुरदद्वयपरसंविदात्म-<br>
कमहावह्निप्राकारपरिकल्पनभावनया भेदप्रतीतिलक्षणानां विघ्नानामप्रवेश<br>
इत्यर्थः ॥ ३।९३ ॥</p>
<pre><code>सूर्यपूजामाह -  
</code></pre>
<p>सामान्यार्घ्येण देवेशि मार्तण्डं परिपूजयेत् ।<br>
प्रकाशशक्तिसहितम्</p>
<pre><code>सामान्यार्घ्यं विशेषार्घ्यं च वक्ष्यते (३।९८-१०३) । प्रकाशशक्ति-सहितः   
</code></pre>
<p>प्रकाशः परमः शिवः, शक्तिर्विमर्शाख्या, तया सहितो नित्य-समवेतः ।</p>
<p>स्वप्रकाशशिव एव भास्करस्तद्विमर्शविभवा मरीचयः ।<br>
यैः स भासयति वेद्यमण्डलं तस्य पूजनमहन्तया मतिः ॥ (चि। स्त। ५)</p>
<pre><code>इत्यस्मदुक्तरीत्या सर्वं सामान्यार्घ्येण स्वात्माहम्भावना-लक्षणया   
</code></pre>
<p>पूजया भावयेदित्यर्थः । बाह्यार्थस्तु स्पष्ट एव ॥ ३।९४ ॥</p>
<pre><code>अस्यैव गुणाधिक्यमाह -  
</code></pre>
<p>अरुणाकल्पमुज्ज्वलम् ॥ ३।९४ ॥<br>
ग्रहादिपरिवारं च विश्वतेजोऽवभासकम् ।</p>
<pre><code>स्वसंवित् त्रिपुरा देवी लौहित्यं तद्विमर्शनम् इति प्रामाणिक-वचनोक्तरीत्या   
</code></pre>
<p>विमर्शविभवविधारुणभूषणम् । उज्ज्वलम्, उदयास्तमय-रहितत्वात् । ग्रहादिपरिवारं<br>
च । विषयान् गृह्णन्तीति ग्रहा इन्द्रियाणि, तेषाम्-आदि मनः, तत्परिवारं च<br>
विविधविषयग्रहणलक्षणसङ्कल्प-प्रत्ययप्रवाहप्रवर्तकमित्यर्थः । अत्रोपनिषत् - धियो<br>
यो नः प्रचोदयात् (ऋ। ३।४।१०) इति । विश्वतेजोऽवभासकम् । तदेव ज्योतिषां ज्योतिः (मु। उ।<br>
२।२।९) इत्युपनिषदुक्तरीत्या बाह्यतेजोगणप्रतीतिकारणनिजस्फुरणम् । बाह्यार्थस्तु -<br>
सोमादयोऽत्र ग्रहाः, सूर्यस्य प्रधानत्वात् । आदिशब्देन षडङ्गानि गृह्यन्ते ।<br>
स्पष्टमन्यत् ॥ ३।९४ -९५ ॥</p>
<pre><code>बाह्यचक्रोद्धारमाह -  
</code></pre>
<p>सौम्याग्नेययुतैर्देवि रोचनागुरुकुङ्कुमैः ॥ ३।९५ ॥<br>
मूलमुच्चारयन् सम्यग् भावयेच्चक्रराजकम् ।</p>
<pre><code>  सौम्यं कर्पूरम्, सोमनामवाच्यत्वात् । आग्नेयं काश्मीरम्,   
</code></pre>
<p>अग्निशिखासञ्ज्ञकत्वात् । काश्मीरजन्माग्निशिखम् (२।६।१२४) इत्यमरः । रोचना गोरोचना,<br>
अगुरुः कालागुरुः, कुङ्कुमं घुसृणम्, एतैः सुधया पङ्कीकृत्य, तेन स्वर्णादिमये<br>
पट्टे हेमसूच्या विलिख्य । मूलं सौभाग्य-विद्याम् । उच्चारयन्, परेण चेच्चक्रं<br>
लेखयति । स्वयं चेल्लिखति तदोच्चरन् । चक्रराजं चतुराम्नायमयत्वात्<br>
सर्वपूजाचक्रेभ्योऽप्युत्तमम् । सम्यक् समत्रिकोणशक्त्यग्रं समरेखं मनोहरम्<br>
इत्यभियुक्तवचनोक्तरीत्या, भावयेत् लिखेत्, लेखयेद् वा । तदुक्तमभियुक्तैः -<br>
कस्तूरीघृसृणेन्दु-चन्दनसुधाभिश्चक्रराजं लिखेत् इति ॥ ३।९५ - ९६ ॥</p>
<p>योगिनीमूलमन्त्रेण क्षिपेत् पुष्पाञ्जलिं ततः ॥ ३।९६ ॥</p>
<pre><code>  योगिनीनां प्रकटादीनाम्, मूलमन्त्रेण समस्तप्रकट इत्यादिना पूर्वोक्तेन   
</code></pre>
<p>पुष्पाञ्जलिं ततः तत्र श्रीचक्रे निक्षिपेत् ॥ ३।९६ ॥</p>
<pre><code>पुष्पाणामभावेऽपि कार्यतामह -  
</code></pre>
<p>मणिमुक्ताप्रवालैर्वा विलोमं मूलविद्यया ।<br>
अशून्यं सर्वदा कुर्यात्</p>
<pre><code>विलोमं प्रतिलोमम् । उच्चरितया मूलविद्यया सौभाग्यविद्यया । वा-शब्दः   
</code></pre>
<p>काकाक्षिवदुभयत्रापि सम्बद्ध्यते । अशून्यम् अविरहितम् । सर्वदा येन केन<br>
प्रकारेण कुर्यात् । पुष्पाणामभावे मण्यादिभिर्वा योगिनीमूलमन्त्रेण<br>
सौभाग्यविद्यया वा सर्वदा अशून्यं चक्रं कुर्यात्, पूजयेदित्यर्थः ॥ ३।९७ ॥</p>
<pre><code>  तथाऽकरणे निष्फलतामाह -  
</code></pre>
<p>शून्ये विघ्नास्त्वनेकशः ॥ ३।९७ ॥</p>
<pre><code>मण्यादिभिः शून्ये सति श्रीचक्रेऽनेकशः बहुशः, विघ्नाः   
</code></pre>
<p>सपर्यान्तरायाः सम्भवेयुः ॥ ३।९७ ॥</p>
<pre><code>  सामान्यार्घ्यविधानमाह -  
</code></pre>
<p>श्रीचक्रस्यात्मनश्चिव मध्ये त्वर्घ्यं प्रतिष्ठयेत् ।</p>
<pre><code>श्रीचक्रस्य पूर्वोक्तरीत्या उद्धृतस्य, साधकस्य च मध्ये, अर्घ्यं   
</code></pre>
<p>वक्ष्यमाणरीत्या प्रतिष्ठयेत् प्रतिष्ठापयेत् ॥ ३।९७ ॥</p>
<pre><code>अर्घ्यप्रतिष्ठाप्रकारमाह-  
</code></pre>
<p>चतुरस्रान्तरालस्थकोणष्ट्के सुरेश्वरि ॥ ३।९८ ॥<br>
षडासनानि सम्पूज्य त्रिकोणस्यान्तरे पुनः ।<br>
पीठानि चतुरो देवि कापूजा-ओ इति क्रमात् ॥ ३।९९ ॥<br>
अर्चयित्वाऽर्घ्यपादे तु वह्नेर्दश कला यजेत् ।</p>
<pre><code>  चतुरस्रान्तरालस्य कोणषट्के आदौ चतुरस्रं लिखित्वा तदन्तर्वृत्तं तदन्तः   
</code></pre>
<p>षट्कोणं तन्मध्ये त्रिकोणमिति मण्डलं गोमयोपलिप्तभूतले मत्स्यमुद्रया विलिखेदिति<br>
सामर्थ्यलभ्यम् । तदुक्तं श्रीपराक्रमे -</p>
<p>ततो गोमयसंलिप्ते चतुरस्रे भुवः स्थले ।<br>
प्रवहच्छ्वासहस्तेन कृतया मत्स्यमुद्रया ॥<br>
दिव्यगन्धं तुल्ययुक्तं विलिखेदर्घ्यमण्डलम् ।<br>
वेदास्रवृत्तषट्कोणत्रिकोणाभ्यन्तरेऽन्तरे ॥ ३।इति ।</p>
<pre><code>एवं चतुरस्रवृत्तान्तरालकोणषट्के षडासनानि सम्पूज्य   
</code></pre>
<p>अमृतार्णवपोताम्बुजात्मचक्रसर्वमन्त्रसाध्यसिद्धासनानि सम्पूज्य<br>
षट्कोणान्तरस्थत्रिकोणमध्ये का कामगिरिपीठम्, पू पूर्णगिरिपीठम्, जा<br>
जालन्ध्रपीठम्, ओ ओड्याणपीठं च क्रमात् त्रिकोणकोणेषु त्रयं मध्ये<br>
चैकमर्चयित्वा अर्घ्यपादे आधारे तत्र पात्रं प्रतिष्ठाप्याऽभ्यर्च्य तन्मध्ये<br>
वह्निबिम्बमभ्यर्च्य तत्परितः कलाश्चाभ्यर्चयेत् । तदुक्तं स्वच्छन्दसङ्ग्रहे -</p>
<p>षट्कोणान्तस्त्रिकोणे तु वह्निबिम्बं कलायुतम् ।<br>
आवाह्याधारतो देवि पूजयेन्मन्त्रवित्तमः ॥ इति ।</p>
<pre><code>  क्रमाद् यादिक्षान्तदशवर्णपूर्वास्तस्य वह्नेर्दशकला धूम्रार्चिराद्या यजेत्   
</code></pre>
<p>तदुक्तं स्वच्छन्दसङ्ग्रहे -</p>
<p>यादिक्षान्तानि वर्णानि कला वह्नेर्महेश्वरि ।<br>
एताः कलाः समभ्यर्च्य स्वस्वर्णैर्यथाविधि ॥<br>
स्वबीजाद्याश्चतुर्थ्यन्तनाममध्या नमोऽन्तिमाः ।<br>
प्रोक्ता वह्निकलामन्त्रा नामानि शृणु साम्प्रतम् ॥<br>
धूम्रार्चिर्नीलरक्ता च कपिला विस्फुलिङ्गिनी ।<br>
ज्वालामालिन्यर्चिष्मती तदूर्ध्वं हव्यवाहिनी ॥<br>
अष्टमी कव्यवाहा च रौद्री संहारिणी ततः ॥ इति ।<br>
[धूम्रार्चिरु(ष्ट्या? ष्मा) ज्वलिनी ज्वालिनी विस्फुलिङ्गिनी ।<br>
सुश्रीः सुरूपा कपिला हव्यकव्यवहेश्वरी ॥ (शा। ति। २।१५)<br>
ति तन्त्रान्तरे] ॥ ३।९८ - ११० ॥</p>
<p>अर्घ्यपात्रं प्रतिष्ठाप्य तत्र सूर्यकला यजेत् ॥ ३।१०० ॥<br>
पात्रे सूर्यकलाश्चैव कभादि द्वादशार्चयेत् ।</p>
<pre><code>  पात्रे अर्घ्यपात्रमध्ये, सूर्यबिम्बमभ्यर्च्य । तदुक्तं स्वच्छन्दसङ्ग्रहे -  
</code></pre>
<p>अस्त्रप्रक्षालितं शङ्खं स्थापयित्वा तथोपरि ।<br>
हृदयात् सूर्यबिम्बं च समावाह्य स्वमन्त्रतः ॥ इति ।</p>
<p>अत्र सूर्यकलाः पूजयेत् ।</p>
<p>कादिठान्तं भादिडान्तं वर्णजातं क्रमोत्क्रमात् ।<br>
द्वयं द्वयं प्रयोक्तव्यं कलाश्च तदनन्तरम् ॥</p>
<pre><code>  इत्यस्मदुक्तरीत्या कभादि ककारादिभकारादि वर्णयुगलयुक्त-  
</code></pre>
<p>द्वादशादित्यकलाः क्रमात् तपिन्याद्या द्वादश अर्चयेत् । तदुक्तं स्वच्छन्दसङ्ग्रहे   -</p>
<p>कादिठान्ताक्षरा देवि मूर्तिनाम्ना समीरिताः ।<br>
तपिनी तापिनी चैव शोधनी शोषणी तथा ॥<br>
भ्रामणी क्लेदिनी चैव वरेण्याकर्षणी तथा ।<br>
सुषुम्ना वृष्टिवाहा च ज्येष्ठा चैव हिरण्यदा ॥<br>
एताः सौरकलाश्चैव युत्क्रमाद् भादिडान्तिमाः । इति ।</p>
<pre><code>कभादिकथनाद् यकारादयो दश वह्निकलाः, अकारादयः षोडशः स्वराः   
</code></pre>
<p>सोमकला इति गम्यते । तत्र पात्रे लवङ्गादिभिः सुगन्धिकुसुमैश्च वासितं<br>
सलिलमापूर्य तस्मिन्निन्दुमण्डलमभ्यर्च्य । तदुक्तं स्वच्छन्द-सङ्ग्रहे -</p>
<p>एलालवङ्गकङ्कोलान् जातीफलसुसंयुतान् ।<br>
सुगन्धिकुसुमैर्द्रव्यैः सह तस्मिन् जले क्षिपेत् ॥ इति ।<br>
नवयोनिं समालिख्य पूर्ववज्जलमध्यतः ।<br>
विशुद्धितः समावाह्य चन्द्रमण्डलमर्चयेत् ॥</p>
<pre><code>  इति (च) ॥ ३।१०० - १०१ ॥  
</code></pre>
<p>विधृते तु पुनर्द्रव्ये षोडशेन्दुकला यजेत् ॥ ३।१०१ ॥</p>
<pre><code>तस्मिन् विधृते द्रव्ये द्रवे । द्रवात्मकं द्रव्यं विशेषार्घ्यम् । मद्यं   
</code></pre>
<p>द्रवमयमेव हि । तदुक्तं स्वच्छन्दसङ्ग्रहे -</p>
<p>अतो हि विशेषार्घ्यस्य साधनं प्रोच्यतेऽधुना ।<br>
आधारपात्रयोश्चैव तयोर्वह्न्यर्कपूजनम् ॥<br>
सामान्यार्घ्योक्तमार्गेण कृतपूजितपूज्यके ।<br>
पात्रे त्वासवमापूर्य शिरोमन्त्रेण पूर्ववत् ॥ इति ।</p>
<pre><code>षोडशेन्दुकलाः क्रमादकारादिषोडशस्वरादिका अमृताद्याः षोडश कलाः   
</code></pre>
<p>यजेत् । तदुक्तं स्वच्छन्दसङ्ग्रहे -</p>
<p>आदिकाद्यन्तगाः सौम्याः कला षोडश कीर्तिताः ।<br>
तासां नामानि वक्ष्यामि शृणु सर्वाङ्गसुन्दरि ॥<br>
अमृता मानदा पूषा पुष्टिः प्रीतिर्महेश्वरि ।<br>
रेवती ह्रीमती चैव श्रीः कान्तिश्च सुधा ततः ॥<br>
ज्योत्स्ना हैमवती चैव छाया सम्पूरिणी तथा ।<br>
वामा रामा कलानां च नामान्येतानि वल्लभे ॥ इति ॥ ३।१०१ ॥</p>
<p>अमृतेशीं च तन्मध्ये भावयेच्च नवात्मना ।<br>
नवात्मना ततो देवि तर्पयेद्धातुदेवताः ॥ ३।१०२ ॥<br>
आनन्दभैरवं चैव वौषडन्तेन तर्पयेत् ।</p>
<p>लकुलीशं समुद्धृत्य भृगुं संवर्तकं तथा ।<br>
पिनाकिनं च खड्गीशं भुजङ्गं बालिनं तथा ॥<br>
योजयित्वा क्रमेणैव कार्यकारणमस्तकम् ।<br>
अर्घीशं योजयेदन्ते नवात्माऽयं समुद्धृतः ॥</p>
<pre><code>  इति स्वच्छन्दसङ्ग्रहोद्धृतं नवात्मानम् । तन्मध्ये तेन मन्त्रेण अमृतेशीम्  
</code></pre>
<p>प्रसृतामृतरश्म्यौघसन्तर्पितचराचराम् ।<br>
भवानि ! भवशान्त्यै त्वां भावयाम्यमृतेश्वरीम् ॥ (सौ। हृ। ७)</p>
<pre><code>  इत्यभियुक्तवचनोक्तरीत्याऽमृतस्राविणीं भावयेत् । नवात्मना ततो देवि   
</code></pre>
<p>धातुदेवता डाकिन्याद्याः । अत्रैवोक्तम् -</p>
<p>विशुद्धौ हृदये नाभौ स्वाधिष्ठाने च मूलके ।<br>
आज्ञायां धातुनाथाश्च न्यस्तव्या डादिदेवताः ॥ (३।३०) इति ।</p>
<pre><code>  नवात्मना पूर्वोक्तेन तर्पयेत् । आनन्दभैरवं चैवेत्येवकारेण नवात्मनैव   
</code></pre>
<p>आनन्दभैरवं तर्पयेदिति । नवात्मानमुच्चार्यं आनन्द-भैरवाय वौषट् इति<br>
तर्पयेदित्यर्थः ॥ ३।१०२ - १०३ ॥</p>
<pre><code>सामान्यार्घ्यप्रकारं विशेषार्घ्येऽप्यतिदिशति -  
</code></pre>
<p>तथैवार्घ्यं विशेषेण साधयेत् साधकोत्तमः ॥ ३।१०३ ॥<br>
स्पष्टम् ॥ ३।१०३ ॥</p>
<p>एवमर्घ्यशुद्धिं कृत्वा तदनन्तरं गुरुन् पूजयेदित्याह -</p>
<p>गुरुपादालिमापूज्य भैरवाय ददेत् पुनः ।</p>
<pre><code>गुरुणां परमशिवादिस्वगुरुपर्यन्तानाम्, पादालिं पादुका-परम्परां   
</code></pre>
<p>दिव्यसिद्धमानवौघत्रयवतीम्, आपूज्य स्वशिरस्यर्घ्योदक-अक्षतकुसुमैरभ्यर्च्य ।<br>
शोधितमर्घ्यमाललाटं त्रिरुद्धृत्य महापद्म-वनान्तस्थशृङ्गाटोदरवासिने<br>
गुरुरूपिणे पूर्वोक्त- (१।१) निर्वचनाय भैरवाय, ददेत् निवेदयेत् ॥ ३।१०४ ॥</p>
<pre><code>तत् पुनः -  
</code></pre>
<p>तदाज्ञाप्रेरितं तच्च गुरुपङ्कौ निवेदयेत् ॥ ३।१०४ ॥</p>
<pre><code>तस्य गुरुरूपिणो भैरवस्य, आज्ञाप्रेरितम् अनुज्ञातम्, तच्च द्रव्यं पुनश्च   
</code></pre>
<p>गुरुपङ्क्तौ निवेदयेत् ॥ ३।१०४ ॥</p>
<pre><code>  प्रसादग्रहणमाह -  
</code></pre>
<p>तदीयं शेषमादाय कामाग्नौ विश्वतस्त्विषि ।<br>
पादुकां मूलविद्यां च जपन् होमं समाचरेत् ॥ ३।१०५ ॥</p>
<pre><code>तदीयं शेषं गुरुदेवतयोर्निवेदितं शेषं द्रव्यमादाय   
</code></pre>
<p>तत्त्वचतुष्टयशोधनमन्त्रैः कामो देवः स काम्यत्वात् (सौ। सु। ४।३) इत्यस्मदुक्तरीत्या<br>
विश्वघस्मरकलाजाले कामेश्वराख्ये सर्वप्राणि-ष्वात्मन्यग्नौ । विश्वतस्त्विषि<br>
विश्वग्रसनशीलं तद्रूपं तेजोमयं ततः इत्याज्ञावतारोक्तरीत्या<br>
विश्वघस्मरकलाजाले । पादुकां स्वगुरुश्रीपादुकाम्, मूलविद्यां सौभाग्यविद्यां<br>
च जपन् । होमं भेदेन्धनप्रक्षेपलक्षणं समाचरेत् । तदुक्तं श्रीपराक्रमे -</p>
<p>निवेद्य मस्तकस्थाय गुरवेऽर्घ्यं तदाज्ञया ।<br>
कल्पान्तहुतभुक्कल्पचिदग्नौ विश्वघस्मरे ॥<br>
मेयराशिमयं हव्यं वासनात्मोपदंशकम् ।<br>
व्यतिषङ्गेण स जुह्वन् जपेदात्मानमामृशन् ॥ इति ॥ ३।१०५ ॥</p>
<pre><code>  ननु कः कामाग्निः ? स कुत्र वा निवसति ? किं वा हविरित्यत आह -  
</code></pre>
<p>माहाप्रकाशे विश्वस्य संसारवमनोद्यते ।<br>
मरीचिवृतीर्जुहुयान्मनसा कुण्डलीमुखे ॥ ३।१०६ ॥</p>
<pre><code>कुण्डलीमुखे, व्यवस्थिते इति शेषः । अत्र श्रूतिः - तस्याः शिखाया मध्ये   
</code></pre>
<p>परमात्मा व्यवस्थितः (तै। आ। १०।११।१२) इति । महाप्रकाशे निरिन्धनदीप्ते निर्वाणरहिते<br>
प्रमातरि वह्नौ । विश्वस्य संहारवमनोद्यते । विश्वस्य शिवादिभूम्यन्तस्य,<br>
संहारे निजकारणतावन्मात्राऽवस्थितौ, वमने सर्जने चोद्यते । विश्वाद्यैव शक्तिः ।<br>
तदुक्तमाज्ञावतारे - स्वेच्छयैव जगत्सर्वं निगिरित्युद्गिरत्यपि इति । मनसा सार्धं<br>
मरीचिवृत्तीर्जुहुयात् । आन्तरस्य चिदनलस्य मरीचयोऽक्षाणि, बहिरर्थेषु तेषां सञ्चारा<br>
वृत्तयः । तदुक्तं विज्ञानभैरवभट्टारकैः - यत्र यत्राक्षमार्गेण चैतन्यं<br>
व्यज्यते प्रभोः (श्लो। ११४) इति । कोऽर्थः ? कुण्डलिन्याः शिखायां महाशून्ये<br>
व्यवस्थिते सर्वप्राणिष्वात्मनि प्रकाशलक्षणे कामाग्नौ आत्मा मनसा संयुज्यते,<br>
मन इन्द्रियेण, इन्द्रियमर्थेन ( न्या। भा। १।१।४) इति तन्त्रान्तरोक्तरीत्या बहिरर्थेषु<br>
पसृतचिन्मरीचिरूपाक्षवृत्तिलक्षणं हविस्तेनैव मार्गेणान्तर्मुखतया मनसा सह<br>
जुहुयादित्यर्थः । तदुक्तं विज्ञानभैरवभट्टारकैः -</p>
<p>महाशून्यालये वह्नौ भूताक्षविषयादिकम् ।<br>
हूयते मनसा सार्धं स होमश्चेतनास्रुचा ॥ इति । (श्लो। १४६)</p>
<pre><code>  अयमेवान्तरो होमः । तदुक्तं पद्धतिषु -  
</code></pre>
<p>धर्माधर्महविर्दीप्ते आत्माग्नौ मनसा स्रुचा ।<br>
सुषुम्नावर्त्मना नित्यमक्षवृत्तीर्जुहोम्यहम् ॥ इति ॥ ३।१०६ ॥</p>
<pre><code>  आन्तरामेव पूर्णाहुतिमाह -  
</code></pre>
<p>अहन्तेदन्तयोरैक्यमुन्मन्यां स्रुचि कल्पितम् ।<br>
मथनोद्रेकसम्भूतं वस्तुरूपं महाहविः ॥ ३।१०७ ॥<br>
हुत्वा हुत्वा स्वयं चैवं सहजानन्दविग्रहः ।</p>
<p>प्रदानैस्तर्पणैः सम्यग्विशुद्धैरमृतात्मभिः ।<br>
महाहन्तीकरोमीदं विश्वं हव्यवपुर्धरम् ॥ (सु। वा। ३९)</p>
<pre><code>  इत्यभियुक्तवचनोक्तरीत्या अहन्तेदन्तयोरैक्यम्, अहन्ता प्रमाता, इदन्ता प्रमेयम्,   
</code></pre>
<p>तयोरैक्यं प्रमाणम्, तत्त्रितयसामरस्यात्मकम् ।</p>
<p>विश्वक्षिप्तपदप्रमेयसुभगां ब्राह्मीं महावाग्भवे<br>
विश्वोत्तीर्णमहाप्रकाशवपुषं शक्तिं च नैसर्गिकीम् ।<br>
प्रामाण्य प्रवणत्रिशक्तिखचिता मध्युष्टचातुर्दशीं<br>
संवित्त्यर्कसमिद्धवस्तुभरितो मथ्नामि मन्त्रारणिम् ॥</p>
<pre><code>इत्यभियुक्तवचनोक्तरीत्या मन्त्रारणिमथनोद्रेकसम्भूतं तत्त्रितयसमष्टिरूपम्   
</code></pre>
<p>। वस्तुरूपम्, वस्तु द्रव्यम्, तद्रूपम् । तदुक्तं मुख्याम्नायक्रमे - स्वीकुर्यात् सततं<br>
वस्तु यदानन्दसुखं भवेत् इति । महाहविः । यस्मिन् हुते स्वप्रमेयलक्षणे हविषि<br>
प्रमातृलक्षणं ज्योतिरनवरतं प्रज्वलति, तन्महाहविः । पूर्णाहुतिहिमे उन्मन्यां<br>
स्रुचि कल्पितम् । उन्मनी नाम पूर्वोक्त (१।३४) लक्षणा, सा स्रुगिच्युते, तस्यां स्रुचि,<br>
तन्मयेनामृतेनापूर्य पूर्णाहुतिं जुहुयात् । एवंरूपं हविर्हुत्वा ।</p>
<p>आनन्दं ब्रह्मणो रूपं तच्च देहे प्रतिष्ठितम् ।<br>
तस्याभिव्यञ्जकं द्रव्यं योगिभिस्तेन पीयते ॥</p>
<pre><code>  इति प्रामाणिकवचनोक्तरीत्या यावदानन्दाविर्भावो भवति तावदिति वीप्सार्थः ।   
</code></pre>
<p>स्वयं चैव सहजानन्दविग्रहः । मद्याद्यनुभवेन<br>
कृत्रिमानन्दजृम्भणान्महानन्दानुसन्धानात् तन्मयो भवेदिति । तदुक्तं<br>
विज्ञानभैरवभट्टारकैः -</p>
<p>जग्धिपानकृतोल्लासरसानन्दविजृभणात् ।<br>
भावयेद् भरितावस्थां महानन्दस्ततो भवेत् ॥ इति । (वि। भै। श्लो ७१)</p>
<pre><code>  कोऽर्थः ? मन्त्रारणिमथनसम्भूतमिदन्ताहन्तासामरस्य-  
</code></pre>
<p>मयवस्तुरूपघृतपूर्णाहुतीं बहुशो हुत्वा परिस्फुरत्परमानन्दो<br>
भवेदित्यान्तरपूर्णाहुतिः ॥ ३।१०७-१०८ ॥</p>
<pre><code>अत एव -  
</code></pre>
<p>प्रविष्टेऽन्तः सीधुरसे भेदनिर्हरणात्मके ।<br>
स्थैर्यमेति चमत्कारो विना विषयसङ्गतिम् ॥</p>
<pre><code>  इति क्रमोदयोक्तरीत्या मनसि स्थिरीभूते बाह्यचक्रार्चनं कुर्यादित्याह -  
</code></pre>
<p>स्वप्रथाप्रसराकारं श्रीचक्रं पूजयेद् सुधीः ॥ ३।१०८ ॥</p>
<pre><code>सुधीः सीधुरसपानेनानन्यविषयासक्तः स्वसंविन्मात्रस्थिरमनाः । मनसि   
</code></pre>
<p>स्थिरे सति धारणा स्थिरा, तस्यां स्थिरायां तत्र प्रत्ययैकतानता ध्यानम् (३।२) इति<br>
योगपातञ्जलशास्त्रोक्तरीत्या प्रत्ययैकतानतालक्षणं ध्यानं भवति । विना<br>
ध्यानं पूजा निष्फला भवति । अथादावमृतीकृतम्-आसवं शिवादिभ्यो गुरुभ्यो<br>
निवेद्य स्वात्माग्नौ हुत्वा प्रज्वलत्परमानन्द-स्थिरधीर्भूयादित्यर्थः ।<br>
स्वप्रथाप्रसराकारः स्वप्रथा स्वसंवित् तस्या बहिरर्थेष्विन्द्रियद्वारा प्रसरो<br>
व्यापारः, तदात्मना स्फुरणम् । ततस्-तदाकारं श्रीचक्रं पूजयेत् । श्रीचक्रं<br>
नाम नान्यत् किञ्चित्, अपि तु स्वसंविद्देवतायाः प्रसररूपाऽन्तः<br>
करणचतुष्टयाव्यक्तमहदहङ्कृति-<br>
तन्मात्रदशेन्द्रियतद्वृत्तितद्विषयतत्पुर्यष्टकषोडशविकारधातुप्रपञ्च एव<br>
श्रीचक्रात्मना स्फुरत्येतावत् ॥ ३।१०८ ॥</p>
<pre><code>  श्रीचक्रपूजामाह गणेशम् इत्यादिना चक्रपूजां विधाय (३।१६८) इत्यन्तेन -  
</code></pre>
<p>गणेशं दूतरीं चैव क्षेत्रेशं दूतिकां तथा ।<br>
बाह्यद्वारे यजेद् देवि देवीश्च स्वस्तिकादिकाः ॥ ३।१०९ ॥</p>
<pre><code>श्रीचक्रद्वारशाखयोर्गणेशं तच्छक्तिं दूतरीं क्षेत्रेशं बटुकाख्यं   
</code></pre>
<p>तच्छक्तिं दूतिकां च यजेत् । तदुक्तं सङ्केतपद्धत्याम् -</p>
<p>द्वैताद्वैतमहामोहशर्वरीक्षपणक्षमः ।<br>
भास्वानिव जयत्येको गणेशो दूतरीयुतः ॥<br>
प्रतिभायाः परोल्लासो निशाकर इवापरः ।<br>
दूतीयुक्तः स जयति बटुकस्ताण्डवान्वितः ॥ इति ।</p>
<pre><code>  बाह्यद्वारे श्रीचक्रद्वारबाह्यप्रदेशे, स्वस्तिकादिका देवीः   
</code></pre>
<p>सरस्वतीश्रीदुर्गाभद्रकाल्यश्चतस्रः । स्वस्तिका आदिर्यासामिति समासः ।<br>
स्वहाशुभङ्करीगौरीलोकधात्रीवागीश्वर्यश्च पञ्च । एतास्ताश्च देवीर्गायिका यजेत् ।<br>
तत्प्रसिद्धं पद्धतिषु ॥ ३।१०९ ॥</p>
<p>ततश्चान्तस्त्रिकोणेऽपि गुरुपङ्क्तिं त्रिधा स्थिताम् ।</p>
<pre><code>  ततस्तस्य श्रीचक्रस्य अन्तस्त्रिकोणे त्रिधा स्थितां दिव्यसिद्धमानवौघ-त्रयवतीं   
</code></pre>
<p>गुरुपङ्क्तिं शिवादिस्वगुरुपर्यन्तानां गुरुणां पङ्क्तिः परम्परा ताम् । अपिशब्दाद्<br>
यजेदित्यनुषङ्गः । गुरुपरम्परा गुरुमुखादेव ज्ञातव्या, न लोकतः । न च पुस्तके<br>
लिखिता, अत्यन्तरहस्यत्वात् ॥</p>
<p>तदन्तश्च महादेवीं तामावाह्य यजेत् पुनः ॥ ३।११० ॥<br>
महापद्मवनान्तस्थां कारणानन्दविग्रहाम् ।<br>
मदङ्कोपाश्रयां देवीमिच्छाकामफलप्रदाम् ॥ ३।१११ ॥<br>
भवतीं</p>
<pre><code>  तदन्तः श्रीचक्रस्य मध्ये बैन्दवाख्ये चक्रे । तां महापद्म-  
</code></pre>
<p>वनान्तस्थाम् महापद्मवनान्तस्थे वाग्भवे गुरुपादुकाम् (३।५) इत्यत्रोपपादितरूपाम्<br>
। अकुलाधोमुखसहस्रदलं कमलं महापद्मवनम् । मदङ्कोपाश्रयाम्<br>
अनाश्रितस्य स्वप्रकाशात्मनो ममाऽङ्कस्थाम् । कारणानन्दविग्रहाम् । कारणम्<br>
नाम हेतुद्रव्यम् । अत्रैव वक्ष्यति - क्षेत्राणां पतये मह्यं बलिं कुर्वीत हेतुना<br>
(३।१९९) इति । द्रव्यपानेन तेन य आनन्दः, स एव विग्रह आकारो यस्यास्ताम् । कोऽर्थः<br>
? शोधितामृती-भूतद्रव्यपानपरिस्फुरत्परमानन्दमात्रशरीरामित्यर्थः । भवतीम्<br>
अनाश्रितां [मम देवीं विमर्शात्मिकाम् । इच्छाकामफलप्रदाम् इच्छया यत् काम्यते<br>
फल तस्य सर्वस्य दात्रीम् ।</p>
<p>महापद्मवनान्तस्थे कारणानन्दविग्रहे ।<br>
सर्वभूतहिते मातरेह्येहि परमेश्वरि ॥</p>
<pre><code>इति मन्त्रेण आवाह्य यजेत् ।  

ननु महापद्मवनान्तस्थामित्यनेनैवानाश्रितो देवोऽनाश्रिता देवी चाऽत्र   
</code></pre>
<p>चक्रे समावाह्य कामेश्वरीकामेश्वररूपेण पूज्याविति कथम्-अवसीयत इति चेदुच्यते -<br>
महापद्मवनान्तस्थः सकलागमशास्त्राणां वक्ता देवोऽप्यनाश्रित एव,<br>
तच्छक्तिरनाश्रिताऽत एव । अन्यथा महापद्म-वनान्तस्थां मदङ्कोपाश्रयां<br>
भवतीमिति वचनं कथं घटते ? सदाशिवादीनां तु<br>
यद्यप्यागमशास्त्रवक्तृत्वमस्ति, तथापि महापद्म-वनान्तस्थत्वं नास्ति । तदुक्तं<br>
स्वच्छन्दसङ्ग्रहे -</p>
<p>अनाश्रितस्य मध्यस्थं व्योमपद्मं सुविस्तरम् ।<br>
असङ्ख्ययोजनायामं तत्र सिंहासनस्थितः ॥<br>
सूर्यकोट्यर्बुदप्रख्यः शशाङ्ककृतशेखरः ।<br>
पञ्चवक्त्रो दशभुजस्त्रिपञ्चनयनः प्रभुः ॥<br>
सर्वावयवसम्पूर्णो ब्रह्ममूर्तिः सनातनः ।<br>
सर्वज्ञः सर्वकर्ता च सर्वानुग्रहणे रतः ॥<br>
सर्वरत्नसमाकीर्णः सर्वावयवभूषणः ।]<br>
अनाश्रितकला देवी तस्योत्सङ्गे सदा स्थिता ॥<br>
पञ्चवक्त्रा त्रिनेत्रा च दशबाह्वीन्दुशेखरा ।<br>
व्यापिन्यादिचतुष्कं च तादृशं परिकीर्तितम् ॥<br>
पूर्वाद्युत्तरपर्यन्तं दिग्गतैः सेवकैः शिवः ।<br>
रुद्रकोट्यर्बुदानीकैः स्वसारूप्यैःस्वशक्तिभिः ॥<br>
सेवितो लोकनाथैस्तैः सृष्ट्यादीनि करोति सः ।<br>
अनाश्रितोऽयं भगवान् पञ्चवक्त्रस्त्रिदृक् तथा ॥<br>
दशबाहुश्चतुर्बाहुर्द्विबाहुश्चैकवक्त्रकः ।<br>
कौलागमादिवक्ताऽसौ देवदेवः सदाशिवः ॥<br>
परापरविभागेन प्रोवाचासङ्ख्यमागमम् । इति ।</p>
<pre><code>उत्तरपदेऽप्युक्तम् -  
</code></pre>
<p>व्योमाम्बुजे सहस्रारे सितकेसरसङ्कुले ।<br>
तत्रासीनं महादेवमपृच्छत् कुलनायिका ॥ (१।१)<br>
इति ॥ ३।११० - ११२ ॥</p>
<p>त्वन्मयैरेव नैवेद्यादिभिरर्चयेत् ।</p>
<pre><code>भवतीम् इत्यत्राप्यन्वेति । भवतीं स्वसंविल्लक्षणाम् । त्वन्मयैरेव  
</code></pre>
<p>पञ्चभूतमयं विश्वं तन्मयी सा सदाऽनघे ।<br>
तन्मयी मूलविद्या च तत्तथा कथयामि ते ॥ (२।२८)</p>
<pre><code>  इति पूर्वोक्तरीत्या पञ्चभूतानि भवदिच्छाविजृम्भितानि त्वद्रूपाणि,  
</code></pre>
<p>पञ्चरूपिणमात्मानं दिव्यैः पञ्चोपचारकैः ।<br>
अर्पयेत् सह गन्धेन पृथिवीं कुसुमेन खम् ॥<br>
धूपेन वायुं दीपेन तेजोऽन्नेन रसं पुनः ।</p>
<pre><code>इति प्रामाणिकवचनोक्तरीत्या तैरेव नैवेद्यादिभिरर्चयेत् । नैवेद्याभिर्-इत्यादिपदेन   
</code></pre>
<p>गन्धपुष्पधूपदीपनैवेद्यानि गृह्यन्ते । सुगन्धवत्पदार्था-नुभवेन<br>
प्रत्यङ्मुखतया प्रमातरि विश्रान्तिर्गन्धसमर्पणम् । सुशब्दवत्-पदार्थानुभवेन<br>
प्रत्यङ्मुखतया प्रमातरि विश्रान्तिः पुष्पसमर्पणम् । सुस्पर्शवत्पदार्थानुभवेन<br>
प्रत्यङ्मुखतया प्रमातरि विश्रान्तिर्धूप-समर्पणम् । सुरूपवत्पदार्थानुभवेन<br>
प्रत्यङ्मुखतया प्रमातरि विश्रान्तिर्दीपसमर्पणम् । स्वादुरसवत्पदार्थानुभवेन<br>
प्रत्यङ्मुखतया प्रमातरि विश्रान्तिर्नैवेद्यसमर्पणमित्यर्थः । तदुक्तं<br>
मुख्याम्नायरहस्ये -</p>
<p>इन्द्रियद्वारसङ्ग्राह्यैर्गन्धाद्यैः स्वात्मदेवता ।<br>
स्वभावेन समाराध्या ज्ञातुः सोऽयं महामखः ॥ इति ।</p>
<pre><code>  बहिरपि गन्धपुष्पधूपदीपनैवेद्यानि पृथिव्याकाशवायुतेजःसलिल-भावनया   
</code></pre>
<p>देव्यै समर्पयेदित्युपचारोपनिषत् ॥ ३।११२ ॥</p>
<p>त्रिकोणे तत्स्फुरत्तायाः प्रतिबिम्बाकृतीः पुनः ॥ ३।११२ ॥<br>
तत्तत्तिथिमयीर्नित्याः काम्यमर्मानुरूपिणीः ॥</p>
<pre><code>त्रिकोणे श्रीचक्रस्य त्रिकोणे रेखात्रये, तत्स्फुरत्तायाः प्रतिबिम्बाकृतीः, गुणाः   
</code></pre>
<p>पञ्चदश प्रोक्ता भूतानां तन्मयी शिवा (२।३०) इत्यत्रैव पूर्वोक्तरीत्या<br>
भूतगुणात्मिकायाः पञ्चदशाक्षरशरीरिण्याः श्रीविद्यायास्तत्र स्फुरणात्<br>
पञ्चदशप्रतिबिम्बरूपाः, तत्तत्तिथिमयीः तत्सङ्ख्याकप्रतिपदादितिथ्यात्मिकाः, काम्य <br>
कर्मानुरूपिणीः नवचक्रक्रमो योऽसौ महावश्यादिसिद्धिदः इति सङ्केतपद्धत्युक्तरीत्या<br>
बाह्यचक्रार्चनं काम्यं कर्म, तदनुरूपकरचरणादिमद्रूपधारिणीः ।<br>
उत्पत्तिविनाशरहितत्वान्नित्याः,</p>
<p>ततः कामेश्वरी नित्या नित्या च भगमालिनी ।<br>
नित्यक्लिन्नाऽपि च तथा भेरुण्डा वह्निवासिनी ॥<br>
महाविद्येश्वरी दूती त्वरिता कुलसुन्दरी ।<br>
नित्या नीलपताका च विजया सर्वमङ्गला ॥<br>
ज्वालामालिनी चित्रा चेत्येवं नित्यास्तु षोडश । (१।२६-२८)</p>
<pre><code>  इति चतुःशतोशास्त्रोक्ताः । पुनः शब्दादर्चयेदित्यनुषङ्गः ॥ ३।११२- ११३ ॥  
</code></pre>
<p>तत्र प्रकटयोगिन्यश्चक्रे त्रैलोक्यमोहने ॥ ३।११३ ॥</p>
<pre><code>  तत्र श्रीचक्रे । त्रैलोक्यमोहने चक्रे पूर्वोक्त (१।८२)निर्वचने चतुरस्रत्रय- लक्षणे   
</code></pre>
<p>। प्रकटयोगिन्यः, यष्टव्या इत्युत्तरत्र (१।११६) स्थितेनान्वयः ॥ ३।११३ ॥</p>
<pre><code>प्रकटशब्दनिर्वचनमाह -  
</code></pre>
<p>मातृकास्थुलरूपत्वात् त्वगादिव्यापकत्वतः ।<br>
योगिन्यः प्रकटा ज्ञेयाः स्थूलविश्वप्रधात्मनि ॥ ३।११४ ॥</p>
<pre><code>मातृकाः परापश्यन्तीमध्यमावैखर्यः, तासु स्थूलमकारादि-क्षकारान्तं   
</code></pre>
<p>पञ्चाशद्वर्णमयं वैखरीरूपम् । तदुक्तं स्वच्छन्द-सङ्ग्रहे - स्थूलं<br>
पञ्चाशदाकारम् इति । तद्रूपत्वात् मातृकास्थूल-रूपवैखरीवर्णवर्गाष्टकमयत्वात्<br>
सिद्धीनां ब्राह्म्यादीनां च । तदुक्तं चतुःशत्याम् -</p>
<p>वर्गानुक्रमयेगेन यस्यां मात्रष्टकं स्थितम् ।<br>
वन्दे तामष्टवर्गोत्थमहासिद्ध्यष्टकेश्वरीम् ॥ (१।११) इति ।</p>
<pre><code>  त्वगादिव्यापकत्वतः त्वगसृङ्मांसमेदोऽस्थिमज्जाशुक्रौजस आदिशब्देन   
</code></pre>
<p>गृह्यन्ते । तद्व्यापकत्वात् त्वगाधारभ्रूमध्य-रक्तनितम्ब-मांसनाभि-मेदोहृदय-<br>
अस्थिकण्ठ-मज्जास्य-शुक्रनासापुट-(क्रोध ? ओजो)ललाटचक्रेषु स्थितत्वाद् ब्राह्म्यादीनाम्<br>
। स्थूलविश्वप्रधात्मनि (इति) स्थूलत्वकथनम् । अत एव विश्वं प्रकर्षेण धत्त इति<br>
विश्वप्रधा विश्वम्भरा, तदात्मनि भूगृहत्रयात्मके त्रैलोक्यमोहने चक्रे स्थितत्वात् ।<br>
मातृकास्थूलरूपत्वाद् वैखर्यवयवत्वाच्च त्वगादिधातूनां स्थूलशरीरावयवतया<br>
तद्व्यापकत्वात् त्रैलोक्यमोहनचक्रस्य स्थूलविश्वम्भरात्मकत्वाच्च तदन्तर्गताः<br>
सिद्धयो ब्राह्म्याद्याश्च प्रकटा ज्ञेया इत्यर्थः ॥ ३।११४ ॥</p>
<pre><code>अन्त्यभूगृहनिवासिनीनां नामग्रहणपूर्वकं ध्यानमाह -  
</code></pre>
<p>अणिमाद्या महादेवि सिद्धयोऽष्टौ व्यवस्थिताः ।<br>
तास्तु रक्ततरा वर्णैर्वराभयकरास्तथा ॥ ३।११५ ॥<br>
धृतचिन्तामहारत्ना मनीषितफलप्रदाः ।</p>
<pre><code>अणिमाद्याः अणिमां पश्चिमद्वारे (१।१५३) इत्यादि चतुःशती-शास्त्रोक्ताः ।   
</code></pre>
<p>लघिमामहिमेशितावशिताप्राकाम्यभुक्तीच्छाप्राप्तिसर्व-कामाख्याः<br>
सिद्धयस्तत्रादिशब्देन गृह्यन्ते । अष्टौ व्यवस्थिता अष्टसिद्धयो निघण्टुप्रसिद्धाः ।<br>
अत्र तु दशेति तात्पर्यम् -</p>
<p>वामजङ्घां समारभ्य वामादिक्रमतोऽपि च ।<br>
सिद्ध्यष्टकं न्यसेत् तेषु द्वयं पादतले न्यसेत् ॥ (३।७९-८०)</p>
<pre><code>  इत्यत्रैवोक्तत्वात् । महारत्नं चिन्तामणिः । शेषं स्पष्टम् ॥ ३।११५ -११६ ॥  
</code></pre>
<p>ब्राह्म्याद्या अपि तत्रैव यष्टव्याः क्रमशः प्रिये ॥ ३।११६ ॥</p>
<pre><code>ब्राह्म्याद्याः ब्रह्माणीं पश्चिमद्वारे (१।१५६) इति चतुःशती-शास्त्रोक्ताः ।   
</code></pre>
<p>तत्रैव मध्यचतुरस्रे यष्टव्याः । क्रमशः क्रमेण ॥ ३।११६ ॥</p>
<pre><code>तासां प्रत्येकं ध्यानमाह -  
</code></pre>
<p>ब्रह्माणी पीतवर्णा च चतुर्भिः शोभिता मुखैः ।<br>
वरदाऽभयहस्ता च कुण्डिकाक्षस्रगुज्ज्वला ॥ ३।११७ ॥</p>
<pre><code>  करैरिति शेषः । शिष्टं स्पष्टं ॥ ३।११७ ॥  
</code></pre>
<p>माहेश्वरी श्वेतवर्णा त्रिनेत्रा शूलधारिणी ।<br>
कपालमेणं परशुं दधाना पाणिभिः प्रिये ॥ ३।११८ ॥</p>
<pre><code>  एकेन पाणिना शूलधारिणी, त्रिभिः कपालमेणं परशुं दधाना ॥ ३।११८   
</code></pre>
<p>॥</p>
<p>कौमारी पीतवर्णा च शक्तितोमरधारिणी ।<br>
वरदाभयहस्ता च ध्यातव्या परमेश्वरी ॥ ३।११९ ॥<br>
स्पष्टम् ॥११९ ॥</p>
<p>वैष्णवी श्यामवर्णा च शङ्खचक्रगदाब्जकान् ।<br>
हस्तपद्मैश्च विभ्राणा भूषिता दिव्यभूषणैः ॥ ३।१२० ॥<br>
वाराही श्यामलच्छाया पोत्रिवक्त्रसमुज्ज्वला ।<br>
हलं च मुसलं खड्गं खेटकं दधती भुजैः ॥ ३।१२१ ॥<br>
स्पष्टम् ॥ ३।१२० -१२१ ॥</p>
<p>ऐन्द्री श्यामलवर्णा च वज्रोत्पललसत्करा ।<br>
स्पष्टम् ॥ ३।१२२ ॥</p>
<p>चामुण्डा कृष्णवर्णा च शूलं डमरुकं तथा ॥ ३।१२२ ॥<br>
खड्गं वेतालकं चैव दधाना दक्षिणैर्भुजैः ।<br>
नागखेटकघण्टाख्यान् दधानान्यैः कपालकम् ॥ ३।१२३ ॥</p>
<pre><code>  वेतालः पिशाचविशेषः । शूलडमरुखड्गवेतालान् दक्षिणैः करैः,   
</code></pre>
<p>नागखेटकघण्टाकपालानि वामकरैर्दधानेत्यर्थः ॥ ३।१२२- १२३ ॥</p>
<p>महालक्ष्मीस्तु पीताभा पद्मौ दर्पणमेव च ।<br>
मातुलुङ्गफलं चैव दधाना परमेश्वरी ॥ ३।१२४ ॥</p>
<pre><code>स्पष्टम् । ननु मुद्रादशकं किमित्यन्तश्चतुरस्रे पूज्यत्वेन नोक्तम् ? सत्यम्,   
</code></pre>
<p>चतुःशतीशास्त्रेऽनुक्तत्वादत्रापि प्राधान्येन नाख्याताः, किन्तु श्रीचक्रन्यासे<br>
मूलाधारे न्यसेन्मुद्रादशकं साधकोत्तमः (३।७७) इति सूचिताः । अतोऽन्तश्चतुरस्रे<br>
मुद्रादशकमपि पूजयेत् ॥ ३।१२४ ॥</p>
<p>एवं ध्यात्वा यजेदेताश्चक्रेशीं त्रिपुरां ततः ।</p>
<pre><code>एवं उक्तप्रकारेण । एताः प्रकटयोगिनीर्ध्यात्वा, चक्रेशीं   
</code></pre>
<p>त्रैलोक्यमोहनचक्रेशीं त्रिपुरां यजेत् ॥ ३।१२५ ॥</p>
<pre><code>  विद्यादेवतयोरभेदविवक्षया च त्रैलोक्यमोहनचक्रेशीविद्या-निर्वचनमाह -  
</code></pre>
<p>कर्मेन्द्रियाणां वैमल्यात् करशुद्धिकरी स्मृता ॥ ३।१२५ ॥</p>
<p>आत्मतत्त्वगतयोरशुद्धयोरत्र कर्मकरणात्मनोर्द्वयोः ।<br>
शुद्धतत्त्वलयभावनामयी शुद्धिरात्मकरयोः परा मता ॥ (चि। स्त। ११)</p>
<pre><code>इत्यस्मदुक्तरीत्याऽऽत्मतत्त्वस्याशुद्धत्वात् कर्मेन्द्रियाणामात्म-  
</code></pre>
<p>तत्त्वान्तःपातित्वात् करयोश्च कर्मेन्द्रियत्वादशुद्धयोः कार्यकरणात्मनोः करयोः<br>
कार्ययोः, स्वकारणे शुद्धतत्त्वे शिवाद्वैतलयभावना कर-शुद्धिः, तत्करीयम् ।<br>
स्मृता निरुक्ता ॥ ३।१२५ ॥</p>
<p>कार्यशुद्धिभवा सिद्धिरणिमा चात्र संस्थिता ।</p>
<p>कारणात्मपरामृष्टकायरूपाऽङ्गुलिस्थिताम् ।<br>
करोमि चिन्मयीं शुद्धिं करयोः स्पर्शशोधिनीम् ॥ (सु। वा। २४)</p>
<pre><code>  इत्यभियुक्तवचनोक्तरीत्या कार्यस्य शुद्धिर्नाम कारणतावन्-मात्रतया   
</code></pre>
<p>पर्यवसानम् । अणोरणीयान् (क। उ। २।२०) इति श्रुत्युक्ताणीयसि कारणे<br>
विद्यमानस्यात्मनोऽणिमा सिध्यतीत्यणिमासिद्धिः । सा चात्र त्रलोक्यमोहने चक्रे स्थितेति<br>
तात्पर्यम् ॥ ३।१२६ ॥</p>
<pre><code>द्वितीयचक्रे पूजां सवासनामाह -  
</code></pre>
<p>षोडशस्पन्दसन्दोहे चमत्कृतिमयीः कलाः ॥ ३।१२६ ॥<br>
प्राणादिषोडशानां तु वायूनां प्राणनात्मिकाः ।<br>
बीजभूताः स्वरात्मत्वात् कलनाद् बीजरूपकाः ॥ ३।१२७ ॥<br>
अन्तरङ्गतया गुप्ता योगिन्यं संव्यवस्थिताः ।<br>
कामाकर्षणरूपाद्याः सृष्टेः प्राधान्यतः प्रिये ॥ ३।१२८ ॥<br>
सर्वाशापूरणाख्ये तु चक्रे वामेन पूजयेत् ।</p>
<pre><code>स्पन्दो नाम परायास्तत्त्वरूपेण प्रसारः । तदुक्तं परापञ्चा-शिकायाम्   
</code></pre>
<ul>
<li>
<p>सिसृक्षोः प्रथमस्पन्दः शिवतत्त्वं प्रभोः स्मृतम् (श्लो। १८) इति । तेन षोडश<br>
स्पन्दाः षोडशविकारा भूतेन्द्रियमनांसि, तेषां सन्दोहः । चमत्कारो नाम<br>
तस्मिन् चिदतिशयोदयः । तदुक्तं क्रमोदये - स्थैर्यमेति चमत्कारो विना विषयसङ्गतिम्<br>
इति । तन्मय्यो भूतेन्द्रियमनःसु चिदनुप्रविष्टाः कलाः षोडश स्फुरन्ति, तदात्मिका<br>
इत्यर्थः । कलाः षोडश-सङ्ख्याकाः कलाभिधानाश्च । प्राण आदिर्येषां<br>
तेऽपानोदानसमान-व्याननागकूर्मकृकरदेवदत्तधनञ्जया दश प्रसिद्धा<br>
वायवः । अन्ये षडागमान्तरेषु मृग्याः, तेषां प्राणनात्मिकाः, सर्वेषां<br>
प्राणना (त्मिकाः?त्मकाः) प्राणादयो हि, (एते तु ? एतास्तु) तेषां प्राणादीनाम्-अपि<br>
प्राणनात्मिका इत्यर्थः । बीजभूता बिन्दुयुक्तत्वात् । स्वराः षोडश<br>
अकारादिविसर्गान्ताः, तदात्मकत्वात् । कलनात् प्रक्रमात् । सबिन्दुकस्वर-प्राप्तत्वात्<br>
कलनाद् बीजरूपकाः [स्वस्वबीजस्वरूपाः । अन्तरङ्गया षोडश-विकाराणां<br>
त्वगादिधातुवत् तत्राप्रकटत्वात् तन्मय्यः ।] तन्मया योगिन्यो गुप्ताः संव्यवस्थिताः ।<br>
अन्तरङ्गतया अन्तरङ्गम् अन्तरिन्द्रियं बुद्धिः, तच्चमत्कारमयत्वादेता अप्यन्तरङ्गाः,<br>
अत एव गुप्ताः, सर्वाशा-पूरणाख्ये तु चक्रे, योगिन्य इत्यत्र छान्दसत्वाद् द्वितीयार्थे<br>
प्रथमा । कामाकर्षणरूपाद्या कामाकर्षणरूपां च (१।१५८) इत्यादि चतुःशती-<br>
शास्त्रोक्ताः । सृष्टेः प्राधान्यतः सृष्टौ वामचक्रस्यैव प्रधानत्वात्, अस्यैव<br>
चक्रस्य सृष्टिरूपत्वात् । अतस्ता योगिनीर्वामेन पूजयेद् वामावर्त-क्रमेण पूजयेत् ।<br>
विकाराः षोडश विलासभूताः । प्राणादिषोडश-वायूनां<br>
जगत्प्राणनादिशक्त्यात्मिकाः सबिन्दुषोडशस्वरैराकलिताः प्रत्येकं<br>
तन्मयीरन्तरङ्गचिदनुप्रविष्टषोडशविकारतया गुप्ताः कामा-कर्षिण्याद्याः कलाः<br>
सर्वाशापरिपूरके चक्रे वाममार्गेण पूजयेद्-इत्यर्थः ॥ ३।१२६-१२९ ॥</p>
<pre><code>एतासां ध्यानमाह-  
</code></pre>
</li>
</ul>
<p>पाशाङ्कुशधरा ह्येता रक्ता रक्ताम्बरावृताः ॥ ३।१२९ ॥<br>
स्पष्टम् ॥ ३।१२९ ॥</p>
<pre><code>  तच्चक्रदेवतार्चने सिद्धिमाह -  
</code></pre>
<p>प्राणशुद्धिमयी सिद्धिर्लघिमा भोक्तुरात्मनः ॥</p>
<pre><code>आनीदवातं स्वधया तदेकम् (ऋ। १०।१२९।२) इति श्रुत्युक्तरीत्या   
</code></pre>
<p>विश्वप्राणनरूपया स्वधया सह यदेकरसमयं प्राणिति, तस्मिन् स्वकारणे लयः<br>
प्राणादीनां वायूनां शुद्धिर्नाम । अत्र प्राणशब्दो वायुमात्रोपलक्षणपरः ।<br>
तेन वायुलयलक्षणायां शुद्धौ मनोलय-लक्षणः समाधिर्भवति ।<br>
ततस्तदेकरसभूतस्य भोक्तुरात्मनो जीवस्य यष्ष्तुस्तद्गुणो लघिमा सिद्धिर्भवति ॥ ३।१३०<br>
॥</p>
<p>त्रिपुरेशी च चक्रेशी पूज्या सर्वोपचारकैः ॥ ३।१३० ॥</p>
<pre><code>  यादृशैरुपचारैः सर्वैर्गन्धादिभिर्मूलदेवी पूजिता, तादृशैरेवोपचारैः   
</code></pre>
<p>सर्वाशापरिपूरणचक्रे चक्रेशी त्रिपुरेशी पूजनीये-त्यर्थः ॥ ३।१३० ॥</p>
<pre><code>तृतीयचक्रे पूजां सवासनामाह -  
</code></pre>
<p>कौलिकानुभवाविष्टभोगपुर्यष्टकाश्रिताः ।<br>
वाग्भवाष्टकसम्बद्धाः सूक्ष्मा वर्गस्वरूपतः ॥ ३।१३१ ॥<br>
तास्तु गुप्ततराः सर्वाः सर्वसङ्क्षोभणात्मके ।<br>
अनङ्गकुसुमाद्यास्तु</p>
<pre><code>कुलं षट्त्रिंशत्तत्त्वात्मकं शरीरम्, तद्विषयानुभवः कृशोऽहं   
</code></pre>
<p>स्थूलोऽहमित्यादि, तेनाविष्टो जीवस्तदाश्रिततया, तस्य भोगपुर्यष्टकम्</p>
<p>चितिश्चित्तं च चैतन्यं चेतना द्वयकर्म च ।<br>
जीवः कला शरीरं च सूक्ष्मं पुर्यष्टकं मतम् ।</p>
<pre><code>  इति स्वच्छन्दसङ्ग्रहोक्तरीत्या सूक्ष्मपुर्यष्टकम्, तदाश्रिताः । तन्मयतया   
</code></pre>
<p>वाग्भवाना मैकाराणामष्टकेन सम्बद्धाः । सूक्ष्म-वर्गं वैखरी-<br>
वर्णाष्टकवर्गम् । तदुक्तं स्वच्छन्दसङ्ग्रहे स्थूलं पञ्चाशदाकारं<br>
सूक्ष्ममष्टाष्टकं स्मृतम् इति । तत्स्वरूपत्वात् तदात्मकत्वात् । गुप्ततराः<br>
सूक्ष्मवैखरीवर्णवर्गाष्टक-मयत्वादेता अपि सूक्ष्माः अतोऽत्यन्तरङ्गतया<br>
गुप्ततरा इत्यर्थः । ताः सर्वा अनङ्गकुसुमाद्याः अनङ्गकुसुमां पूर्वे (१।१६३)<br>
इत्यादिचतुःशती-शास्त्रोक्ताः सर्वसङ्क्षोभणाह्वये तृतीये चक्रेऽष्टदलकमले, पूज्या इति<br>
योज्यम् ॥ ३।१३१- १३२ ॥</p>
<pre><code>तासां ध्यानमाह -  
</code></pre>
<p>रक्तकञ्चुकशोभिताः ॥ ३।१३२ ॥<br>
वेणीकृतलसत्केशाश्चापबाणधराः शुभाः ।<br>
स्पष्टम् ॥ ३।१३२- १३३ ॥</p>
<p>तत्तदाकारबुद्ध्यात्मभोग्यभोक्तुर्महीशितुः ॥ ३।१३३ ॥<br>
पिण्डादिपदविश्रान्तिसौन्दर्यगुणसंयुता ।<br>
चक्रेश्वरी बुद्धिशुद्धिरूपा च परमेश्वरी ॥ ३।१३४ ॥<br>
महिमासिद्धिरूपा च पूज्या सर्वोपचारकैः ।</p>
<pre><code>  इन्द्रियद्वारा बहिर्निर्गत्य तत्तदाकारा तत्तदिन्द्रियार्ह्ता-काराकारिता बुद्धिरन्तः   
</code></pre>
<p>करणपरिणतिः, तदात्मानो भोग्याः शब्दस्पर्श-रूपरसगन्धाः, तेषां भोक्ता<br>
प्रमाता, स एव महीशिता भूपतिः, क्षेत्रज्ञ इति यावत्, तस्य । पिण्डादीनां<br>
पिण्डपदरूपरूपातीतानां स्थानानां विश्रान्तिः रूपातीते तुरीयपदे मुक्तिः । अत्र<br>
प्रामाणिकवचनम् -</p>
<p>पिण्डे मुक्ताः पदे मुक्ता रूपे मुक्ताः षडानन ।<br>
रूपातीते तु ये मुक्तास्ते मुक्ता नात्र संशयः ॥ (ज्ञा। का। १।४-५)</p>
<pre><code>  इति । सैव सौन्दर्यम् अनित्याशुचिसंसारलक्षणपरमदौर्भाग्य-  
</code></pre>
<p>विदारणनित्यशुद्धपरमप्रेमास्पदसर्वस्पृहणीयपरमशिवस्वरूप-प्रकाशनमेव<br>
सौन्दर्यम्, तदेव गुणः, तेन संयुता । तदेकरसतया चक्रेश्वरी<br>
सर्वसङ्क्षोभणाख्यतृतीयचक्रेश्वरी । कोऽर्थः ? चिन्मयशब्दादिविषयप्रमातुः<br>
क्षेत्रज्ञस्य पिण्डपदरूपातीतविश्रान्ति-रूपलक्षणा तत्त्रितयपुरातनी<br>
तदैकरस्यसौन्दर्यशालिनी त्रिपुरसुन्दरी तृतीयचक्रेश्वरीत्यर्थः । बुद्धिशुद्धिरूपा<br>
बुद्धिशुद्धिर्नाम विषय-संसर्गं विहाय निर्विकल्पचिदात्मलयः, तद्रूपा । अत एव<br>
महिमासिद्धिरूपा । बुद्धेरविषयोपरागात् चिदात्मनो महिमा महिमत्वं सिद्ध्यति ।<br>
तत्सिद्धि-रूपा चक्रेश्वरी सर्वोपचारकैः पूर्वोक्तैर्गन्धादिभिः पूज्या ॥ ३।१३३ - १३५ ॥</p>
<pre><code>चतुर्थचक्रे सवासनां पूजामाह -  
</code></pre>
<p>द्वादशग्रन्थिभेदेन समुल्लसितसंविदः ॥ ३।१३५ ॥<br>
विसर्गान्तदशावेशाच्छाक्तानुभवपूर्वकम् ।</p>
<pre><code>  ग्रन्थिः षट्चक्राणां प्रत्येकमूर्ध्वाधो ग्रन्थिद्वयमिति द्वादश ग्रन्थयः   
</code></pre>
<p>। अत्रैव वक्ष्यति - द्वादशग्रन्थिभेदेन वर्णान् नाड्यन्तरे प्रिये (३।१८४) इति । यदोल्लसति<br>
शृङ्गाटपीठात् कुटिलरूपिणी (४।१२) इति चतुःशतीशास्त्रोक्तरीत्या समुल्लसिताया<br>
उद्गच्छन्त्याः संविदः कुण्डलिन्या द्वादशग्रन्थिभेदेन विसर्गान्तदशावेशात् ।<br>
विसर्गः षोडशः स्वरः । तेन विसर्गशब्देन षोडशसङ्ख्या गृह्यते । अतो<br>
विसर्गान्तं षोडशान्तम्</p>
<p>यत् षोडशकलाकारं भूतान्तं व्योमगं च यत् ।<br>
षोडशान्तमिति ख्यातं व्योमस्थानेन्दुमण्डलम् ॥</p>
<pre><code>  इति स्वच्छन्दसङ्ग्रहोक्तरीत्या, तदेव दशावेशश्चिद्दिपाकारत्वात् तदावेशः,   
</code></pre>
<p>तत्रासक्तिः । तदुक्तमत्रैव - व्योमेन्दुमण्डलासक्ता सुधास्रोतः स्वरूपिणी (२।७१) इति ।<br>
शाक्तानुभवपूर्वकम् । मूलोत्थितायाः कुण्डलिन्याः<br>
षट्चक्रग्रन्थिसञ्चयभेदक्रमेण व्योमेन्दुमण्डलासक्ति-परिकलनमेव शाक्तानुभवः,<br>
तत्पूर्वकम् । भाविवर्णोत्पत्तिरिति क्रियाविशेषणम् ॥ ३।१३५ - १३६ ॥</p>
<pre><code>  त्रैलोक्यमोहनादिचक्रत्रये वैखरीमयतावासनामुक्त्वा सर्व-  
</code></pre>
<p>सौभाग्यदायकादिचक्रत्रये बूतलिपिमध्यमामयवासनामाह -</p>
<p>उन्मेषशक्तिप्रसरैरिच्छाशक्तिप्रधानकैः ॥ ३।१३६ ॥<br>
तथैवाकुलसङ्घट्टरूपैर्वर्णचतुष्टयैः ।<br>
वेद्योष्मरूपसाद्यर्णैर्मिश्रेच्छाभावितैरपि ॥ ३।१३७ ॥<br>
कुलशक्तिसमावेशरूपवर्णद्वयान्वितैः ।</p>
<pre><code>  अकुलसङ्घट्टरूपैः । अकुलं ब्रह्मरन्ध्राधोमुखसित-सहस्रदलकमलम्,   
</code></pre>
<p>तत्रस्थोऽकारः अकारः सर्ववर्णाग्र्यः प्रकाशः परमः शिवः इति<br>
सङ्केतपद्धत्युक्तोऽकारः परमशिवात्मकोऽकुलशब्देन लक्ष्यते । तेन सङ्घट्टः<br>
सम्बन्धः, तद्रूपैः । इच्छाशक्तिप्रधानकैः । इच्छाशक्तिरिकारः ।<br>
उन्मेषशक्तिप्रसरैः । उन्मेषशक्तिरुकारः । तदुक्तं परापञ्चाशिकायाम् -</p>
<p>अनुत्तरेच्छे उन्मेष आनन्देशनमूनता ।<br>
क्रियेच्छाज्ञानशक्तीनां सत्ता चोच्छूनता च षट् ॥ (श्लो। ३२) इति ।</p>
<pre><code>कोऽर्थः ? मूलोत्थिताया इच्छाशक्तेः कुलकुण्डलिन्या अकुलस्थेन अकारेण   
</code></pre>
<p>सङ्घट्टे सत्येकारो जायते । तस्यैवोन्मेषशक्तिसङ्घट्टे सत्योकारो जायते ।<br>
तयोरेवाऽकुलसङ्घट्टे सयैकारौकारौ जायेते इत्यर्थः । तदुक्तं<br>
परापञ्चाशिकायाम् -</p>
<p>अनुत्तरानन्दशक्ती इच्छाशक्तौ नियोजिते ।<br>
त्रिकोणमय षट्कोणमिच्छायां रूढिमागते । (श्लो। २४) इति,<br>
ते एवोन्मेषयोगेन क्रियाशक्तिस्फुटं वपुः ।<br>
उक्तं शक्तित्रिसङ्घट्टत्रिशूलं द्वैतघस्मरम् ॥ (श्लो। ३५ -३६) इति च ।</p>
<p>मिश्रेच्छाभावितैरपि</p>
<p>इच्छेशनान्तरारूढाः स्फुटास्फुटजगन्मयाः ।<br>
चत्वारः परतो वर्णाः षण्ढात्मानः प्रचोदिताः ॥ (श्लो। ३३)</p>
<pre><code>  इति परापञ्चाशिकोक्तरीत्याऽकुलेशनाभ्यां मिश्रेण भाविताः षण्ढात्मानः   
</code></pre>
<p>स्थूलवर्णाः, तैरपि । तत्र ह्रस्वद्वयमेव ग्राह्यम् । अत एवाऽकुल एको वर्णः,<br>
इच्छात्मको द्वितीयः, उन्मेषोऽपरः, परं षण्ढं ह्रस्वद्वयं च, एकार-ऐकार<br>
ओकार-औकाराश्चिति नव स्वरा भवन्ति । वेद्योष्मरूपसाद्यर्णैः</p>
<p>सत्तावाचिनि बीजे तु सादिमायान्तिमं जगत् ।<br>
विलुप्तप्रत्ययाकारमेवैतत् परिशिष्यते ॥ (श्लो। ४४)</p>
<pre><code>  इति परापञ्चाशिकोक्तरीत्या वेद्यस्य षट्त्रिंशत्तत्त्वात्मनः सङ्कल्प-रूपा   
</code></pre>
<p>उष्माणः, शषसहा ऊष्माणः इति तन्त्रान्तरवचनात् । एवम्भूतः स आदिर्यस्य<br>
हकारस्य स एव वेद्योष्मरूपसादिर्हकारः, तदाद्यवर्णैः । अत्रैक<br>
आदिशब्दोऽध्याहार्यः । कुलशक्तिसमावेशरूपवर्णद्वयान्वितैः कुलशक्तिः कुण्डलिनी,<br>
तस्याः समावेश उदयविश्रान्तिस्थानद्वयम् आधार-ब्रह्मरन्ध्रमयम्, तद्रूपं<br>
वर्णद्वयं लकारवकारात्मकम् । आधारपङ्कजं पीतं चतुष्पत्रं सुकेसरम्<br>
इत्यादिना पार्थिवं पङ्कजं ह्येतत् इत्यन्तेन<br>
स्वच्छन्दसङ्ग्रहोक्तरीत्याऽऽधारपङ्कजस्य पार्थिवात्मकतया लकारः ।</p>
<p>ब्रह्मरन्ध्रे यवादूर्ध्वं कुलपद्मं महेश्वरि ।<br>
श्वेतं सुकेसरोपेतं सहस्रारमधोमुखम् ॥</p>
<p>इत्यादिना</p>
<p>व्यापिनी केवला शक्तिरमृतौघप्रवर्षिणी ।</p>
<pre><code>  इत्यन्तेन स्वच्छन्दसङ्ग्रहोक्तरीत्याऽमृतमयो वकारः । एतद्वर्ण-द्वयान्वितैः ।   
</code></pre>
<p>कोऽर्थः ? कुलशक्तेरिच्छात्मिकायाः कुण्डलिन्या उन्मेषात्<br>
षट्चक्रपञ्चगगनद्वादशग्रन्थिभेदक्रमेणाकुलसमावेशाद् अ इ उ ऋ ऌ ए ऐ ओ औ ह<br>
य र व ल इति वर्णचतुर्दशकमुत्पद्यते । तदुक्तमागमान्तरे भूतलिप्युद्धारप्रसङ्गे-<br>
पञ्च हृस्वाः सन्धिवर्णा व्योमेराग्नि-जलं धरा (शा। ति, ७।२) । इति तन्मयं<br>
चतुर्दशारचक्रमित्यर्थः ॥ ३।१३६ -१३८ ॥</p>
<pre><code>सम्प्रदायक्रमायातसौभाग्यदायकशब्दयोर्वासनामाह -  
</code></pre>
<p>शक्तेः सारमयत्वेन प्रसृतत्वान्महेश्वरि ॥ ३।१३८ ॥<br>
सम्प्रदायक्रमायाताश्चक्रे सौभाग्यदायके ।</p>
<pre><code>शक्तेरिच्छाशक्तेः कुण्डलिन्याः, सारः प्रसारः, पूर्वोक्तरीत्याऽकुल-  
</code></pre>
<p>स्थानस्थाऽनुत्तरशिवसंसर्गः, तन्मयत्वेन तदुत्पन्नत्वात्, एतेषां वर्णानां<br>
तैर्वर्णैः प्रसृतत्वात् सर्वसङ्क्षोभिण्यादिशक्तीनां सम्प्रदायक्रमायातत्वम्,<br>
सम्प्रदायो महाबोधरूपो गुरुमुखे स्थितः (२।३६) इति पूर्वोक्तरीत्या<br>
गुरुमुखादधिगत्वाद् वर्णोत्पत्तेः । आसां च तन्मयत्वम् । अत एव ताः<br>
सम्प्रदायक्रमायाता इत्यर्थः ॥ ३।१३८- १३९ ॥</p>
<p>निरन्तरप्रथारूपसौभाग्यबलयोगतः ॥ ३।१३९ ॥<br>
अन्वर्थसञ्ज्ञके देवि अणिमासदृशाः शुभाः ।<br>
सर्वसङ्क्षोभिणीपूर्वा देहाक्षादिविशुद्धिदा ॥ ३।१४० ॥<br>
ईशित्वसिद्धिरपि च प्रोक्तरूपे पुरत्रये ।<br>
योगादिक्लेशभेदेन सिद्धा त्रिपुरवासिनी ॥ ३।१४१ ॥<br>
एताः सम्पूजयेद् देवि सर्वाः सर्वोपचारकैः ।</p>
<pre><code>अणिमासदृशाः तास्तु रक्ततरा वर्णैः (३।११५) इत्यादिपूर्वोक्ता   
</code></pre>
<p>अणिमासिद्धिसदृशरूपाः । सर्वसङ्क्षोभिणीपूर्वाः सर्वसङ्क्षोभिणी शक्तिः (१।१६५)<br>
इत्यादिचतुःशतीशास्त्रोक्ताः । निरन्तरप्रथा शिवाद्वैत-भावना, सैव सौभाग्यम्,<br>
परमसुभगपरमप्रेमास्पदपरशिवाभेद-गोचरत्वात्, तदेव बलं शक्तिः, तद्योगतः<br>
अनित्याशुचिरूपपरमदुर्भगसर्व-<br>
जुगुप्साभेदलक्षणसंसारपरिपन्थिपरमप्रेमास्पदसर्वस्पृहणीयपरम-<br>
सुभगपरमशिवाहन्तालक्षणसौभाग्यप्रतिपादकशक्तिसंयोगात् । अन्वर्थ-<br>
सञ्ज्ञकेऽनुकूलार्थाक्षरशालिनि सञ्ज्ञावति सौभाग्यदायके चक्रे,<br>
सम्पूजयेदित्यनुषङ्गः ।</p>
<pre><code>देहः षट्त्रिंशत्तत्त्वसमुदायलक्षणः । तच्छब्देन तदहन्ताभि-मानी   
</code></pre>
<p>प्रमाता लक्ष्यते । अक्षाणि इन्द्रियाणि प्रमाणानि । आदिशब्दाद् विषयाः प्रमेयरूपा<br>
गृह्यन्ते । तेषां विशुद्धिश्चिदेकविश्रान्तिः, तत्प्रदा । तस्यां विशुद्धौ<br>
यष्टुरीश्वरत्वं स्वातन्त्र्यं सिद्ध्यति । सा चात्र प्रोक्तरूपे<br>
प्रमातृप्रमाणप्रमेयलक्षणे पुरत्रये चिन्निवासस्थानत्वात् । अत्रैव वक्ष्यति -<br>
मातृमानप्रमेयाणां पुराणां परिपोषिणी (३।१५०) इति । योगादिक्लेश-भेदेन । आत्मा<br>
मनसा संयुज्यते, मन इन्द्रियेण, इन्द्रियमर्थेन, इन्द्रियाणां प्राप्यकारित्वनियमात्<br>
ततोऽप्यर्थसन्निकृष्टेनेन्द्रियेण इति तन्त्रान्तरोक्तरीत्या मातृमानमेयेषु तत्तद्रूपेण<br>
चिन्मरीचीनां प्रसरस्तत्-समवायो योगः, स एवादिक्लेशः ।<br>
असङ्गाद्वयापरिच्छिन्नसंविदात्मनो मानसेन्द्रियविषयात्मना बहिरूपराग एव हि<br>
क्लेशः क्लिष्टत्वम्, तद्भेदेन । प्रत्यङ्मुखतया तदैकरस्येन<br>
परप्रमातृविश्रान्तिर्भेदः । तदुक्तं परा-पञ्चाशिकायाम् -</p>
<p>सर्वसंविन्नदीभेदभिन्नविश्रान्तिभूमये ।<br>
नमः प्रमातृवपुषे शिवचैतन्यसिन्धवे ॥ इति ।</p>
<pre><code>स्तोत्रावल्यामपि -  

  यत्र यत्र मिलिता मरीचयस्तत्र तत्र विभुरेव जृम्भते इति । सिद्धा त्रिपुरवासिनी ।   
</code></pre>
<p>पूर्वोक्तपुरत्रयविश्रान्तिरूपिणी चतुर्थचक्रेश्वरी । एताः पूज्या आवरणदेवताः<br>
सिद्धिचक्रेश्वरीयुताः । सर्वाः सर्वोपचारैर्-गन्धादिभिः पूजयेत् ॥ ३।१३९ - १४२ ॥</p>
<pre><code>  पञ्चमचक्रपूजां सवासनामाह -  
</code></pre>
<p>सदातनानां नादानां नवरन्ध्रस्थितात्मनाम् ॥ ३।१४२ ॥<br>
महासामान्यरूपेण व्यावृत्तध्वनिरूपिणी ।<br>
अस्थिरस्थिरवेद्यानां छायारूपैर्दशार्णकैः ॥ ३।१४३ ॥<br>
कुलकौलिकयोगिन्यः सर्वसिद्धिप्रदायिकाः ।</p>
<pre><code>सदातनानां यावच्छरीरभावितानाम् । नादानाम् अविकृत-  
</code></pre>
<p>शून्यस्पर्शनादध्वनिबिन्दुशक्तिबीजाक्षराख्यानाम् । नवरन्ध्र-स्थितात्मनाम् ।<br>
नवरन्ध्राणि नवाधाराणि सुषुम्नान्तर्गतगगनभाग-रूपाणि<br>
आधारस्वाधिष्ठानमणिपूरानाहततदूर्ध्ववज्रपद्म-<br>
कण्ठलम्बिकाविशुद्धाज्ञाख्यानि । तदुक्तं स्वच्छन्दसङ्ग्रहे -</p>
<p>आधारं स्वाधिष्ठानं च मणिपूरमनाहतम् ।<br>
मध्यमं वज्रकण्ठं च लम्बिकां च विशुद्धिकाम् ॥<br>
आज्ञां च नवकं विद्धि षट्चक्राणि त्रिहीनकम् । इति ।</p>
<pre><code>  तेषु स्थितात्मनां तेषाम् । महासामान्यरूपेण । महद् आद्यन्तरहितं   
</code></pre>
<p>निर्विशेषध्वनिलक्षणं सामान्यं समष्टिः, तरूपेण । व्यावृत्तध्वनिरूपिणी । एवं<br>
व्यावृत्तो विभक्तो दशधा ध्वनिः, तद्रूपिणी,<br>
अविकृतादिनादमयसूक्ष्ममध्यमारूपिणीत्यर्थः । अस्थिरस्थिरवेद्यानाम् । अस्थिरवेद्यानि<br>
कर्मेन्द्रियगोचरतया क्रियारूपाणि वचनादानगमनविसर्गा-नन्दाख्यानि, स्थिरवेद्यानि<br>
ज्ञानेन्द्रियगोचराः शब्दस्पर्शरूपरस-गन्धाः, तेषामस्थिरस्थिरवेद्यानाम् ।<br>
च्छायारूपैः प्रतिबिम्बभूतैः । दशार्णकैः टतवर्गद्वयदशार्णैः, आविष्कृता इति<br>
शेषः । कुलकौलिक-योगिन्यः । अत एव कुलस्य देहस्यावयवभूतानि दशेन्द्रियाणि<br>
कुलशब्दे-नोच्यन्ते, तत्सम्बन्धात् तद्वाह्यदशविषयाः कौलिका इत्युच्यन्ते, तैर्योगः<br>
सम्बन्धः कार्यकारणभावलक्षणो यासां ताः कुलकौलिकयोगिन्यः ।</p>
<pre><code>ननु भूतलिप्युद्धारकर्मेण क्रमप्राप्तौ कवर्गचवर्गौ, कथं टतवर्गौ   
</code></pre>
<p>तस्मिन् दशारे व्युत्क्रमेण कथ्येते ? उच्यते - चतुर्दशारदशार-द्वयचक्राणां<br>
स्थितिरूपत्वाद् भूतलिपेर्मध्यमावयवत्वान्मध्य-मायाश्च स्थितिरूपत्वात्<br>
स्थितिक्रमोऽयं वर्गव्यत्ययः । अत एव च तत्कारणभूतसूक्ष्ममध्यमात्मना<br>
नादमयत्वसञ्ज्ञाकथनमस्य चक्रस्य ।</p>
<pre><code>सर्वसिद्धिप्रदायिकाः । सर्वस्य पूर्वोक्तस्य ज्ञानकर्मेन्द्रियविषय-जातस्य,   
</code></pre>
<p>सिद्धिः प्रतीतिः प्रमातृविश्रान्तिः, तल्लक्षणायाः सिद्धेः प्रदायिकाः ॥ ३।१४२ -१४४ ॥</p>
<pre><code>तासां ध्यानमाह -  
</code></pre>
<p>श्वेताम्बरधराः श्वेताः श्वेताभरणभूषिताः ॥ ३।१४४ ॥<br>
स्पष्टम् ॥ ३।१४४ ॥</p>
<pre><code>  सर्वार्थसाधकचक्रव्युत्पत्तिमाह -  
</code></pre>
<p>मन्त्राणां स्वप्रथारूपयोगादन्वर्थसञ्ज्ञके ।<br>
सर्वसिद्धिप्रदाद्यास्तु चक्रे सर्वार्थसाधके ॥ ३।१४५ ॥</p>
<pre><code>  सर्वसिद्धिप्रदाद्याः सर्वसिद्धिप्रदा देवी (१।१६१) इत्यादि-चतुःशतीशास्त्रोक्ताः ।   
</code></pre>
<p>मन्त्राणां पूर्वोक्त (२।१) निर्वचनानां मनन-त्राणवताम्, स्वप्रथारूपयोगात्,<br>
स्वस्य शिवात्मनः साधकस्य, प्रथा शिवाहम्भावभावना, तदेव मननत्राणनम्,<br>
तद्योगात् । अन्वर्थसञ्ज्ञके सर्वार्थसाधकपदानुकूलार्थवत्सञ्ज्ञाशालिनि<br>
शिवाहम्भावभावना-लक्षणमननात् सर्वेषां स्वसाधकानामर्थं<br>
परमप्रयोजनं मोक्षं साधयतीति विशेषात् सर्वार्थसाधकचक्रे, संस्थिता इति<br>
शेषः ॥ ३।१४५ ॥</p>
<pre><code>स्वनामपदार्थव्युत्पत्तिपुरःसरमेतच्चक्रेश्वरीमाह -  
</code></pre>
<p>लोकत्रयसमृद्धीनां हेतुत्वाच्चक्रनायिका ।<br>
त्रिपुराश्रीर्महेशानि मन्त्रशुद्धिभवा पुनः ॥ ३।१४६ ॥<br>
वशित्वसिद्धिराख्याता एताः सर्वाः समर्चयेत् ।</p>
<pre><code>लोकयतीति लोकः, लोकनं लोकः, लोक्यत इति लोक इति व्युत्पत्त्या लोकत्रयस्य   
</code></pre>
<p>मातृमानमेयलक्षणस्य समृद्धीनां परिपूर्णप्रमातृविश्रान्तिलक्षणा-नां हेतुत्वात्<br>
त्रिपुराश्रीः पञ्चमचक्रेश्वरी पूज्येत्यर्थः । मन्ताणां शुद्धिर्नाम अकुले<br>
विषुसञ्ज्ञे च (१।२५) इत्यादिपूर्वोक्तरीत्या उन्मन्यन्तकाललयलक्षणोच्चारणेन<br>
चिन्मयताभावना । तादृशमन्त्र-शुद्ध्या स्वसाधकस्य वशित्वं सकलजगत्सर्जने<br>
रक्षणे संहारे च स्वातन्त्र्यं सिद्ध्यतीति तादृशी परशिवताप्राप्तिः । सा चास्मिन्<br>
चक्रे वशित्व-सिद्धिरिति । एताः सर्वा आवरणदेवताश्चक्रेश्वरीसिद्धिसंयुताः समर्चयेत् ॥<br>
३।१४६ -१४७ ॥</p>
<pre><code>षष्ठचक्रपूजां सवासनामाह -  
</code></pre>
<p>ऊर्ध्वाधोमुखया देवि कुण्डलिन्या प्रकाशिताः ॥ ३।१४७ ॥<br>
कुलेच्छया बहिर्भावात् कादिवर्णप्रथामयाः ।<br>
निगर्भयोगिनीवाच्याः स्वरूपावेशरूपके ॥ ३।१४८ ॥<br>
सर्वावेशकरे चक्रे सर्वरक्षाकरे पराः ।<br>
सर्वज्ञाद्याः स्थिताः</p>
<pre><code>  ऊर्ध्वाधोमुखया यदोल्लसति (४।१२) इत्यादिचतुःशतीशास्त्रोक्त-  
</code></pre>
<p>रीत्याऽकुलस्थपरपुरुषप्राप्तये ऊर्ध्वमुखया, पुनरधोमुखया विश्व-सृष्टये<br>
मूलाधारं प्रविशन्त्या कुण्डलिन्या, प्रकाशिता अभिव्यज्ञ्जिताः, कारणे सत्त्वात् ।<br>
कुलेच्छया कुलमुक्तलक्षणं मातृमानमेयरूपम्, तत्रे-च्छया तन्निर्माणेच्छया ।<br>
बहिर्भावात् कादिवर्णप्रथामयाः । षट्त्रिंशत्-<br>
तत्त्वसङ्कलनरूपतत्त्वत्रयमयमातृमानमेयलक्षणकुलनिर्माणेच्छया<br>
अकुलस्थपरशिवाद् बहिः प्रसृतया समस्ततत्त्ववर्णगर्भिण्या कुण्डलिन्या<br>
ककारादिदशवर्णप्रथारूपा निर्मितेत्यर्थः । निगर्भयोगिनीवाच्या निगर्भ-योगिन्य इति<br>
वचनाः, निगर्भोऽपि महादेवि शिवगुर्वात्मगोचरः (२।४८) इति पूर्वोक्तरीत्याऽद्वैत<br>
प्रथालक्षणपरप्रमातुर्योगो यासां ता योगिन्यो<br>
विषयेन्द्रियसंसर्गलक्षणदशेन्द्रियवृत्तयश्चिन्मरीचयो निगर्भयोगिन्यः ।<br>
स्वरूपावेशरूपके स्वरूपस्य साधकस्यात्मनः प्रमातुरावेशः पर-शिवोऽहमिति<br>
मतिः । आवेशो हि लोके ब्रह्मराक्षसोऽहमितिवत् पराहन्ताप्रथा, तद्रूपके तन्निरूपके ।<br>
अत एव सर्वावेशकरे । यत्र यत्र मनो याति (श्लो। ११३), यत्र यत्राक्षमार्गेण<br>
चैतन्यं व्यज्यते प्रभोः (श्लो। ११४) इति विज्ञानभैरवभट्टारकोक्तरीत्या सर्वत्र<br>
तदावेशतदभेदेन स्फुरणं करोतीति सर्वावेशकरे चक्रे षष्ठे चक्रे सर्वरक्षाकरे<br>
। काकेभ्यो दधि रक्षतामितिवत् प्रतुकूलपदार्थादुपहतिपरिहारो रक्षा नाम ।<br>
सर्वस्माद् भेदप्रपञ्चलक्षणात् परिपन्थिनो रक्षा परशिवाभेदप्रतीतिरूपा, तत्करे<br>
पराः परशिवाद्वैतप्रतिपादनपरत्वादुत्कृष्टाः । सर्वज्ञाद्या सर्वज्ञा<br>
सर्वशक्तिश्च (१।१७३) इत्यादिचतुःशतीशास्त्रोक्ताः स्थिताः ॥ ३।१४७-१४९ ॥</p>
<pre><code>तासां ध्यानमाह -  
</code></pre>
<p>एताः सह पुस्ताक्षमालिकाः ॥ ३।१४९ ॥</p>
<pre><code>पुस्तं पुस्तकम् । शिष्टं स्पष्टम् ॥ ३।१४९ ॥  

  नामव्युत्पत्तिपुरःसरं चक्रेशीमाह -  
</code></pre>
<p>मातृमानप्रमेयाणां पुराणां परिपोषिणी ।<br>
त्रिपुरामालिनी ख्याता चक्रेशी सर्वमोहिनी ॥ ३।१५० ॥</p>
<pre><code>परसंवित्स्पन्दरूपत्वान्मातृमानमेयान्येव पुराणि, तेषां पुराणां   
</code></pre>
<p>परिपोषिणी प्रधानेनोपबृंहिणी । अत एव त्रिपुरामालिनी ख्याता निरुक्ता । चक्रेशी<br>
षठचक्रेशी सर्वमोहिनी । एतत्कृतमोहवशादेव हि मातृ-मानप्रमेयरूपा प्रथा ।<br>
तदुक्तं परापञ्चाशिकायाम् -स्वाङ्गरूपेषु भावेषु मायातत्त्वं विभेदधीः (श्लो।<br>
२१) इति ॥ ३।१५० ॥</p>
<p>विद्याशक्तिविशुद्धिं च सिद्धिं प्राकाम्यसञ्ज्ञिताम् ।<br>
एताः सर्वोपचारेण पूजयेद् देवताः क्रमात् ॥ ३।१५१ ॥</p>
<pre><code>  मन्त्राः पुरुपवाच्याधिष्ठिताः, विद्याः स्त्रीरूपवाच्याधिष्ठिताः । अत एव   
</code></pre>
<p>विद्याशक्तेः सौभाग्यविद्यावर्णवाच्यायाः षट्त्रिंशत्तत्त्व-मय्या<br>
विशुद्धिस्तदतोतपरचिल्लक्षणा, तद्रूपाम् । प्राकाम्यसञ्ज्ञितां सिद्धिं<br>
कामनानुरूपलक्षणाम् तदुक्तं महाकविभिः -</p>
<p>द्रवः सङ्घातकठिनः स्थूलः सूक्ष्मो लघुर्गुरुः ।<br>
व्यक्तो व्यक्तेतरश्चासि प्राकाम्यं ते विभूतिषु ॥ इति । (कु। स। २।११)</p>
<pre><code>  एता देवताः, क्रमात् प्रथमम् आवरणदेवताः, पश्चाच्चक्रेशीम्, ततः   
</code></pre>
<p>सिद्धिमिति क्रमात् । सर्वोपचारेण । जाता वेकवचनम् । सर्वोपचारैः पूजयेद्-इत्यर्थः ॥<br>
३।१५१ ॥</p>
<pre><code>सप्तमचक्रे पूजां सवासनामाह -  
</code></pre>
<p>निरुद्धवायुसङ्घट्टस्फुटितग्रन्थिमूलतः ।<br>
हृदयान्तरसंवित्तिशून्यपुर्यष्टकात्मना ॥ ३।१५२ ॥<br>
बीजरूपस्वरकलास्पृष्टवर्गानुसारतः ।<br>
रहस्ययोगिनीर्देवीः संसारदलनोज्ज्वले ॥ ३।१५३ ॥<br>
सर्वरोगहरे चक्रे संस्थिता वीरवन्दिते ।<br>
वैशिन्याद्याः</p>
<pre><code>निरुद्धयोः परिहृतस्वैराचारयोः, वाय्वोः प्राणापानयोः, सङ्घट्टात्   
</code></pre>
<p>गुदमाकुञ्च्य बहुशं प्राणापानौ निरुद्ध्य च । संयोज्य ते<br>
इत्यभियुक्तवचनोक्तरीत्या संयोगात्, स्फुटितो ग्रन्थिः सुषुम्नान्-<br>
तरगतमूलाधारकमलपर्यन्तं वसन्, तादृशं मूलं मूलाधारम् । ततो<br>
हृदयान्तरसंवित्तिशून्यपुर्यष्टकात्मना । ध्यायन् भुजगाकृतिं हुङ्कारविह्वलज्योतिः<br>
पवनक्षेपमनोभिर्गमयेदूर्ध्वम् इत्यभियुक्त-वचनोक्तरीत्या मूलादुत्थितायां<br>
कुण्डलिनीरूपायाः ततो हृदय-पद्मान्तः स्फुरन्तीं सांविदीं कलाम् (सु। ३४)<br>
इत्यभियुक्तवचनोक्तरीत्या हृदयान्तरे स्फुरन्त्याः संवित्तेश्चिदात्मनः,</p>
<p>चितिश्चित्तं च चैतन्यं चेतना द्वयकर्म च ।<br>
जीवः कला शरीरं च सूक्ष्मं पुर्यष्टकं मतम् ॥</p>
<pre><code>  इति स्वच्छन्दसङ्ग्रहोक्तरीत्या सूक्ष्मपुर्यष्टकानां सूक्ष्मतया   
</code></pre>
<p>दुर्लक्ष्यत्वाच्छून्य[त्व]मिति । हृत्पुण्डरीकं पुरमध्य-संस्थम् (म। ना। ८।१६) इति<br>
श्रुत्युक्तरीत्या पुरं शरीरं चिदष्टकरूपं शून्यशरीरं शून्यपुर्यष्टकम्,<br>
तदात्मना तद्रूपेण, संस्थिता इत्यनुषङ्गः । द्विधेयं मातृका देवी<br>
बीजयोन्यात्मना स्थिता (श्लो। ४०) इति परापञ्चाशिकोक्तरीत्या बीजरूपाः स्वरा<br>
अकारादिविसर्गान्ताः कलाः षोडश, ताभिः स्पृष्टा अवर्गेण युता वर्गाः<br>
कचटतपयशाः, तेषाम् अनुसारतः अवर्गः प्रथमो देवि वशिनी तत्र संस्थिता (१।७७-<br>
८०) इत्यादि-चतुःशतीशास्त्रोक्ताः, उद्धरेत् प्रथमं रेफम् (१।८१-८६) इत्यादिचतुःशती-<br>
शास्त्रोद्धृतस्वस्वबीजानुसारतः क्रमात् स्वस्ववर्गान्ते स्वस्वबीजमुच्चार्य<br>
पूजयेदित्यर्थः ।</p>
<pre><code>  ननु चतुर्गशकोणादिषु पूर्वचक्रेषु देवतानां   
</code></pre>
<p>भूतलिपिमातृकावर्णस्वरनवकहादिपञ्चकटतकचवर्गमयत्वमुक्तम्,<br>
अष्टकोणादिदेवतानां किमिति शिष्टपवर्गशषसमयत्वं नोक्तमिति चेत्, सत्यम्,<br>
अष्टकोणदेवताबीजमनुक्तमप्यवगन्तव्यम् । बीजरूपस्वरकला-स्पृष्टवर्गानुसारत इति तु<br>
वशिन्यादिदेवतापूजामन्त्रकथनम् । रहस्य-योगिनीः । सूक्ष्ममन्त्ररहस्यं<br>
पुर्यष्टकम्, तेन सह योगः सम्बन्धः कार्यकारणलक्षणो यासां ता<br>
वशिन्याद्या योगिन्यः सूक्ष्मतया दुर्लक्ष्यपुर्यष्टकमयत्वाद् गोपनीयाः ।<br>
संसारदलनोज्ज्वले । अनित्याशुचि-क्लेशरूपः संसारः, तस्य दलने हरणे, उज्ज्वले<br>
परप्रकाशतावन्मात्रे । अत एव सर्वरोगहरे चक्रे, सर्व<br>
एवानित्याशुचिक्लेशरूपसंसारो रोगः, तस्य हरणे पटुप्रभावशालिनि सप्तमचक्रे<br>
संस्थिता वशिन्याद्याः अवर्गः प्रथमो देवि वशिनी तत्र संस्थिता (१।७७) इति<br>
चतुःशतीशास्त्रोक्ताः, पूजयेद्-इत्यनुषङ्गः ॥ ३।१५३ - १५४ ॥</p>
<pre><code>  तासां ध्यानमाह -  
</code></pre>
<p>रक्तवर्णा वरदाभयमुद्रिताः ॥ ३।१५४ ॥<br>
पुस्तकं जपमालां च दधानाः सिद्धयोगिनीः ।</p>
<pre><code>सिद्धः परमशिवः, तेन योगः सम्बन्धः पुर्यष्टकात्मकतया तस्य   
</code></pre>
<p>जीवत्वापादनलक्षणः, तद्वतीः । शिष्टं स्पष्टम् ॥ ३।१५४ - १५५ ॥</p>
<p>शुद्धविद्याविशुद्धिं च भुक्तिसिद्धिं महेश्वरि ॥ ३।१५५ ॥<br>
ईश्वरीं त्रिपुआसिद्धिं पूजयेद् बिन्दुतर्पणैः ।</p>
<pre><code>अहन्तेदन्तयोरैक्यमतिर्विद्या निगद्यते (श्लो। २१) इति परापञ्चाशिको-क्तरीत्या   
</code></pre>
<p>शिवाद्वैतप्रथालक्षणायाः शुद्धविद्याया विशुद्धिः ज्ञानेन ज्ञेयमालोक्य<br>
पश्चाज्ज्ञानं परित्यजेत् ( त। धा। ३।४१) इति प्रतिपादितरीत्या<br>
ज्ञातृज्ञानज्ञेयविभागशून्यनिर्विकल्पबोधलक्षणपरशिवसमावेशः, तद्रूपिणीम्, अत<br>
एव भुक्तिसिद्धिम्</p>
<p>विश्वं शिवादिभूम्यन्तं चमत्काररसाश्रयम् ।<br>
महीयसे महाभोक्त्रे महेशाय निवेदये ॥ (ग। स्तो।)</p>
<pre><code>  इत्यभियुक्तवचनोक्तरीत्या महाभुक्तिं विश्वविषयिणीं स्वसाधकस्य साधयति,   
</code></pre>
<p>तां चक्रेश्वरीं सप्तमचक्रेश्वरीम्, त्रिपुरसिद्धिं मातृमान-मेयरूपाणां<br>
त्रिपुराणाम् उत्तीर्णपरमशिवलयलक्षणां सिद्धिम्, बिन्दु-<br>
तर्पणैरनामाङ्गुष्ठयोगशिवशक्तिमेलनमुद्रया द्रव्यबिन्दुतर्पणैः साक्षतकुसुमैः<br>
पूजयेदिति ॥ ३।१५५ -१५७ ॥</p>
<pre><code>अष्टमचक्रपूजां सवासनामाह -  
</code></pre>
<p>शक्तित्रयात्मिका देवि चिद्धामप्रसराः शिवाः ॥ ३।१५६ ॥<br>
संवर्ताग्निकलारूपाः परमातिरहस्यकाः ।<br>
पूर्णापूर्णस्वरूपायाः सिद्धेर्हेतुः सुरेश्वरि ॥ ३।१५७ ॥<br>
सर्वसिद्धिमयाख्ये तु चक्रे त्वायुधभूषिते ।<br>
स्थिताः कामेश्वरीपूर्वाश्चतस्रः पीठदेवताः ॥ ३।१५८ ॥</p>
<pre><code>शक्तित्रयात्मिका इच्छाज्ञानक्रियात्मिकाः ।   
</code></pre>
<p>चिद्धामप्रसराः चितः संविदोऽम्बिकाख्याया धाम्नां<br>
किरणानां वामाज्येष्ठारौद्र्यात्म-कानाम्<br>
ओड्डीशषष्ठीशमित्रेशाख्यानां प्रसराः स्पन्दभूताः,<br>
सर्वा-वरणप्रधानभूतत्वात् । संवर्ताग्निकलारूपाः<br>
संवर्ताग्निर्विश्व-घस्मरः परमशिवोऽस्वरः, तस्य कला<br>
हकारः, तद्रूपास्तदात्मिकाः, शान्ताशक्त्यवयवभूतत्वात् ।<br>
परमातिरहस्यकाः परमाः सर्वावरण-देवताभ्योऽतिरहस्यका<br>
मनोबुद्ध्यहङ्काररूपोपाधित्रयपरिस्फुरत्पर-<br>
चिदाधाररूपत्वादत्यन्तगोपनीयाः । पूर्णापूर्णस्वरूपायाः<br>
पूर्णा परशिवसमावेशरूपत्वात्, [अ]पूर्णस्वरूपा<br>
विश्वविषयत्वात्, तादृशायाः सिद्धेर् उभयात्मिकायाः । सर्वस्य<br>
क्षित्यादिशिवान्तस्य परशिवविश्रान्ति-लक्षणायाः<br>
सिद्धेर्जीवन्मुक्तेर्हेतुतया, सर्वसिद्धिमयाख्ये निरुक्त (१।८४)<br>
सर्वसिद्धिमयनाम्नि, आयुधभूषिते कामेश्वरीकामेश्वरयोरा-<br>
युधैः शरचापपाशाङ्कुशैरष्टभिर्मिथुनीकृतैः<br>
पश्चिमोत्तरपौरस्त्य-दक्षिणाशाक्रमेण तु (१।१७९)<br>
इत्यादिचतुःशतीशास्त्रोक्तरीत्याऽलङ्कृते । तेन आयुधान्नां<br>
कामेश्वर्यावरणान्तःपातित्वं सिद्धम् चक्रेऽष्टमे स्थिताः<br>
कामेश्वरीपूर्वाः कामेश्वरीमग्रकाणे (१।१८२) इति चतुःशती-<br>
शास्त्रोक्तरीत्या, चतस्रः पीठदेवताः, पीठानि का पूजा ओ इति<br>
क्रमात् (१।४१) इति पूर्वोक्तानि मनोबुद्ध्यहङ्कारचित्तलक्षणानि,<br>
तेषु सङ्क्रान्ता देवताः<br>
परप्रकाशावयवभूतवामाज्येष्ठारौद्र्यम्बिकामयमित्रेशष्<br>
अष्ठीश-<br>
ओड्डीशचर्यानाथशिवाङ्कस्थास्तद्विमर्शशक्त्यंशभूतेच्छ<br>
अज्ञान-<br>
क्रियाशान्तामयकामेश्वरीवज्रेश्वरीभगमालिनीमहात्रिपुरसुन्द्<br>
अर्यश्च-तस्र इति नवमचक्रदेवतया सह सङ्कलनात् । अष्टमचक्रे<br>
तु तिस्र एव कामे-श्वर्याद्याः सायुधाः ॥ ३।१५६-१५८ ॥</p>
<pre><code>  आयुधदेवतानां ध्यानमाह -  
</code></pre>
<p>आयुधास्त्वतिरक्ताभाः स्वायुधोज्ज्वलमस्तकाः ।<br>
वरदाभयहस्ताश्च पूज्या ध्यातृफलप्रदाः ॥ ३।१५९ ॥<br>
त्वदीयाश्च मदीयाश्च पुंस्त्रीवश्यविधायिनः ।</p>
<pre><code>आयुधा आयुधदेवताः, छान्दसत्वात् पुल्लिङ्गप्रयोगः ।   
</code></pre>
<p>स्वायुधोज्-ज्वलमस्तकाः स्वाधिष्ठितायुधपरिकलितमस्तकाः ।</p>
<p>महापद्मवनान्तस्थां कारणानन्दविग्रहाम् ।<br>
मदङ्कोपाश्रयां देवीमिच्छाकामफलप्रदाम् ॥<br>
भवतीम् (३।१११-११२)</p>
<pre><code>इति पूर्वोक्तरीत्या महापद्मवनान्तस्थानाश्रितेश्वरस्य   
</code></pre>
<p>विश्वगुरोर्-ममाङ्कस्थाया अनाश्रितकलायास्तव सम्बन्धिनो<br>
बाणधनुः-पाशाङ्कुशाः पुंवश्यविधायिनः, तादृशस्य<br>
मम सम्बन्धिनो बाण-धनुःपाशाङ्कुशाः<br>
स्त्रीवश्यविधायिन इत्यर्थः । तदुक्तं चतुःशती-शास्त्रे -</p>
<p>मादनैर्मदनो भूत्वा पाशाङ्कुशधनुःशरैः ।<br>
क्षोभयेत् स्वर्गभूलोकपातालतलयोषितः ॥<br>
तथैव शाक्तैर्देवेशि त्रिपुरीकृतविग्रहः ।<br>
क्षोभयेद् देवगन्धर्वसिद्धविद्याधरानपि ॥ (४। ६०-६१)<br>
स्पष्टमन्यत् ॥ ३।१५९-१६० ॥</p>
<pre><code>चतुःशतीशास्त्रेऽनुद्धृतत्वाच्छक्तिबाणात्मबीजान्युद्धर  
</code></pre>
<p>ति -</p>
<p>त्वगसृङ्मांसमेदोऽस्थिमज्जार्णान्ताः सुरेश्वरि ॥ ३।१६० ॥<br>
द्वितीयस्वरसंयुक्ता एते बाणास्त्वदीयकाः ।</p>
<pre><code>श्रीकण्ठादिन्यासपरिपाट्या त्वगादीनां धातूनां   
</code></pre>
<p>यवर्णादयः पञ्च, एते द्वितीयस्वरसंयुक्ता बाणाः । आकारो<br>
द्वितीयः स्वरः, सामर्थ्याद् बिन्दुरपि लक्ष्यते । त्वदीयका बाणाः<br>
त्वत्सम्बन्धिबाणबीजानि । तत्र यकारस्-त्वगात्मकः,<br>
रेफोऽसृगात्मकः, लकारो मांसात्मकः, वकारो मेदस्वरूपः ।<br>
अस्थिमज्जार्णान्तशब्दोऽस्थिमज्जयोरुपरि स्थितं शुक्रात्मकं<br>
सकारं लक्षयति । चतुःशतीशास्त्रेऽप्यनुक्तानां<br>
कामेश्वरबाणबीजानाम् - आदौ पादावरेण्याख्यां<br>
संयुजेन्-नलरक्रमे इति<br>
स्वच्छन्दसङ्ग्रहोद्धृतत्वादागमान्तरेषु प्रसिद्धत्वान्-<br>
नात्रोद्धारः क्रियते ॥ ३।१६० -१६१ ॥</p>
<p>वामादीनां पुराणां तु जननी त्रिपुराम्बिका ।<br>
परस्वातन्त्र्यरूपत्वादिच्छासिद्धिर्महेश्वरि ।<br>
एताः सर्वोपचारेण पूजयेत् तु वरानन्ते ॥ ३।१६२ ॥</p>
<pre><code>वामादीनां वामाज्येष्ठारौद्र्याख्यानां   
</code></pre>
<p>मित्रेशादिरूपाणा-<br>
मिच्छाज्ञानक्रियात्मकविमर्शशक्त्यंशकामेश्वर्याद्यधिष्ठ्<br>
आनत्वात् पुरशब्दवाच्यत्वम्, तेषां त्रिपुराणां जननी<br>
समष्टिरूपत्वादम्बिका-शक्तिरेव त्रिपुराम्बिका, निरुक्ता<br>
चक्रेश्वरीति शेषः । स्वेच्छयैव जगत्सर्वं निगिरत्युद्गिरत्यपि <br>
इत्याज्ञावतारोक्तरीत्या परशिवस्य विश्वसर्जनसंहार-<br>
लक्षणस्वातन्त्र्यलक्षणेच्छासिद्धिरेतच्चक्रार्चकस्य सिद्ध्यति,<br>
सेयम्-इच्छासिद्धिरस्मिन् चक्रे स्थितेत्यर्थः । एता आयुधदेवताः<br>
कामेश्वर्याद्याश्-चक्रेश्वरीसिद्धियुताः<br>
सर्वोपचारैर्गन्धादिभिरुपचारैः पूजयेत् ॥ ३।१६१ -१६२ ॥</p>
<pre><code>  नवमचक्रपूजां सवासनामाह -  
</code></pre>
<p>सर्वानन्दमये देवि परब्रह्मात्मके परे ।<br>
चक्रे संवित्तिरूपा च महात्रिपुरसुन्दरी ॥ ३।१६३ ॥<br>
स्वैराचारेण सम्पूज्या त्वहन्तेदन्तयोः समा ।<br>
महाकामकलारूपा</p>
<pre><code>आनन्दो ब्रह्मेति व्यजानात् (तै। उ। ३।६),   
</code></pre>
<p>एतस्यैवानन्दस्यान्यानि भूतानि मातामुपजीवन्ति (बृ। उ।<br>
४।३।३२) इति श्रुत्युक्तरीत्या सर्वानन्द-<br>
समष्टिभूतपरमानन्दमयत्वात् परब्रह्मात्मके । अत एव परे<br>
विश्वोत्तीर्णे । परमशिवस्पन्दमयत्वाच्चक्रे नवमे संवित्तिरूपा,<br>
स्वसंवित् त्रिपुरा देवी लौहित्यं तद्विमर्शनम्<br>
इत्यभियुक्तवचनोक्तरीत्या वेदकवेद्ययोरहन्ते-दन्तयोः समा<br>
मध्यस्था संवित्तिर्महात्रिपुरसुन्दरी पूर्वोक्त (१।८५) निर्वचना ।<br>
महाकामकलारूपा प्रकाशविमर्शसामरस्यमहाबिन्दुत्रय-<br>
मयहार्धकला महाकामकला, तद्रूपा बिन्दुं सङ्कल्प्य<br>
वक्त्रं तु (१।१८५) इत्यादिचतुःशतीशास्त्रोक्तरीत्या । स्वैराचारेण<br>
सम्पूज्या,</p>
<p>यत्र यत्र मनस्तुष्टिर्मनस्तत्रैव धारयेत् ।<br>
तत्र तत्र परानन्दस्वरूपं सम्प्रकाशते ॥ (श्लो। ७३)</p>
<p>इति विज्ञानभैरवभट्टारकोक्तरीत्या<br>
निजेच्छानुरूपैरिन्द्रियप्रीणनैर्-द्रव्यैः<br>
परिस्फुरत्परमानुसन्धानलक्षणेन स्वैराचारेण सम्पूज्या,<br>
स्वसंविद्देवता भवनीयेत्यर्थः ॥ ३।१६३-१६४ ॥</p>
<pre><code>प्राप्तिसिद्धिमाह-  
</code></pre>
<p>पीठविद्यादिसिद्धिदा ॥ ३।१६४ ॥<br>
महामुद्रामयी देवीपूज्या</p>
<pre><code>का पू जा ओ इति क्रमात् (१।४१) इति पूर्वोक्ताः   
</code></pre>
<p>पीठाश्चत्वारः । विद्याः<br>
वाग्भवकामराजशक्तितुरीयबीजात्मिकाः । आदिशब्दाद् देवताः<br>
कामेश्वर्याद्याश्चतस्रः । तेषां<br>
तुरीयातीतपदपरशिवविश्रान्ति-लयलक्षणां सिद्धिं ददाति<br>
प्रापयतीति प्राप्तिसिद्धिः । महामुद्रामयी महामुद्रा<br>
सर्वमुद्रासमष्टिभूतत्वाद् योनिमुद्रा, तन्मयी पूज्येत्यर्थः ॥<br>
३।१६४ - १६५ ॥</p>
<p>पञ्चदशात्मिका ।<br>
तत्तत्तिथिमयी नित्या नवमी भैरवी परा ॥ ३।१६५ ॥<br>
प्रतिचक्रं समुद्रास्तु चक्रसङ्केतकोदिताः ।</p>
<pre><code>  पञ्चदशात्मिका पञ्चदशाक्षर्या विद्याया   
</code></pre>
<p>वाच्यभूता पञ्च-दशभूतगुणात्मिका । तत्तत्तिथिमयी<br>
प्रतिपदादिपञ्चदशतिथिरूपा । नित्या<br>
निजसुखमयनित्यनिरुपमाकारा । नवमी भैरवी परा ।<br>
मूलविद्या तथा प्रोक्ता (२।५) इति पूर्वोक्तरीत्या<br>
मूलविद्यारूपनवमचक्रेश्वरी विद्या षोडशकलात्मिका<br>
मूलदेवी नवमचक्रेश्वरी पूज्येत्यर्थः । प्रतिचक्रं<br>
त्रैलोक्यमोहनादिष्वेकैकस्मिन् चक्रे । चक्रसङ्केतकोदिताः योनि-<br>
प्राचुर्यतः सैषा सर्वसङ्क्षोभिणी पुनः (१।५९) इत्यादिना<br>
चक्रसङ्केते चक्रे विहिताः सर्वमुद्राः<br>
सर्वसङ्क्षोभिण्याद्यास्तत्तच्चक्रमुद्रास्तत्तच्-चक्रेषु पूज्या इति<br>
योज्यम् ॥ ३।१६५ - १६६ ॥</p>
<p>नित्यक्लिन्नादिकाश्चैव काम्यकर्मानुसारतः ॥ ३।१६६ ॥<br>
चतुरस्रान्तराले वा त्रिकोणे वा यजेत् सुधीः ।</p>
<pre><code>मामेश्वरीभगमालिन्योरावणान्तःपातित्वात्तयार्मध्यत्र्  
</code></pre>
<p>इकोणाग्र-वामकोणयोः स्थितिरुक्ता । शिष्टाः -</p>
<p>नित्यक्लिन्ना तथा नित्या भेरुण्डा वह्निवासिनी ॥<br>
महाविद्येश्वरी दूती त्वरिता कुलसुन्दरी ।<br>
नित्या नीलपताका च विजया सर्वमङ्गला ॥<br>
ज्वालामालिनी चित्रा च (१।२६-२८)</p>
<p>इति चतुःशतीशास्त्रोक्तास्त्रयोदशनित्यास्त्रिकोणे वा,<br>
श्रीचक्रमध्यत्रिकोणे वा, चतुरस्रान्तराले वा<br>
षोडशदलचतुरस्रान्तराले वा काम्यकर्मानुसारतः<br>
वश्यादिकाम्यकर्मानुरूपवर्णध्यानपुष्पादिभिः । सुधीः<br>
तत्तत्काम्य-कर्मविधानविषयज्ञो यजेत् ॥ ३।१६६ - १६७ ॥</p>
<pre><code>  चक्रपूजामुपसंहरन् कुलदीपनिवेदनमाह -  
</code></pre>
<p>अलिना पिशितैर्गन्धैर्धूपैराराध्य देवताः ॥ ३।१६७ ॥<br>
चक्रपूजां विधायेत्थं कुलदीपं निवेदयेत् ।<br>
अन्तर्बहिर्भासमानं स्वप्रकाशोज्ज्वलं प्रिये ॥ ३।१६८ ॥</p>
<pre><code>अलिना हेतुना । पिशितगन्धधूपशब्दाः स्पष्टार्थाः ।   
</code></pre>
<p>देवताः त्रैलोक्यमोहनादिबैन्दवान्तनवचक्रगताः,<br>
अलिपिशितगन्धधूपैराराध्य, इत्थ पूर्वोक्तरीत्या चक्रपूजां<br>
विधाय कुलदीपम्, कुलं षट्त्रिंशत्तत्त्व-समुदायरूपं<br>
शरीरम्, तत्र भवं दीपम्, ततो हृदयपद्मान्तः स्फुरन्तीं<br>
सांविदीं कलाम् (सु। ३४) इत्यभियुक्तवचनोक्तरीत्या हृदयान्तर्-<br>
भासमानं संवित्कलारूपं दीपम्, इन्द्रियद्वारा बहिरर्थेषु<br>
तद्रूपेण भासमानम्, अत एव स्वप्रकाशोज्ज्वलं तत्र<br>
प्रमाणनिरपेक्षप्रतीतिकं निर्वाणरहितं च कुलदीपं निवेदयेत्<br>
। पुनः प्रत्यङ्मुखतया तेनैव द्वारेणान्तः<br>
संविद्विश्रान्तिस्तन्निवेदनं नाम ॥ ३।१६७ - १६८ ॥</p>
<p>पुष्पाञ्जलिं ततः कृत्वा जपं कुर्यात् समाहितः ।</p>
<p>संयम्येन्द्रियसञ्चारं प्रोच्चरेन्नादमान्तरम् ।<br>
एष एव जपः प्रोक्तो न तु बाह्यजपो जपः ॥</p>
<pre><code>इति प्रामाणिकवचनोक्तरीत्या समाहितः नियतेन्द्रियः,   
</code></pre>
<p>नादरूपमन्त्रो-च्चारणलक्षणं जपं कुर्यात् । शिष्टं स्पष्टम्<br>
॥ ३।१६९ ॥</p>
<pre><code>जपप्रकारमाह -  
</code></pre>
<p>कूटत्रये महादेवि कुण्डलीत्रितयेऽपि च ॥ ३।१६९ ॥<br>
चक्राणां पूर्वपूर्वेषां नादरूपेण योजनम् ।</p>
<pre><code>कूटत्रये कूटानां   
</code></pre>
<p>वाग्भवकामराजशक्तिबीजाख्यानां त्रये । कुण्डलीत्रितयेऽपि च ।<br>
कुण्डलीनां त्रितयं कुण्डलीत्रयम्, आधारं हृदयं<br>
बिन्दुस्थानं च परिकीर्तितम् इति स्वच्छन्दसङ्ग्रहोक्तेषु आधार-<br>
हृदयभ्रूमध्येषु स्थितानां<br>
बीजत्रयशिखरवर्तिकामकलान्तर्गत-सपरार्धकलारूपाणां<br>
वह्निसूर्यसोमकुण्डलिनीनां त्रये । चक्राणां पूर्वपूर्वेषाम्<br>
। अकुले विषुसञ्ज्ञे च (१।२५) इत्यत्रोक्ताऽकुलादिबिन्द्वन्त-स्थानेषु<br>
नवसु भावितानां त्रैलोक्यमोहनादिनवचक्राणामेकैकस्मिन्<br>
बीजे कुण्डलिन्यां च त्रिशस्त्रिशो विभज्य योजितानां नादरूपेण<br>
योजनम् । त्रैलोक्य-<br>
मोहनादिनवचक्रस्थादित्रयस्याधारस्थवह्निमण्डलस्थितवाग्भ्<br>
अवशिखर-<br>
वर्तिकामकलान्तर्गतहार्धकलारूपवह्निकुण्डलिन्युत्थानोदितहृद्<br>
गतकाम-राजबीजपर्यन्तव्यापिनादमयताभावनं<br>
वाग्भवबीजजपः । सर्व-सौभाग्यदायकादिचक्रत्रयस्य<br>
हृदयस्थसूर्यमण्डलस्थितकामराज-<br>
शिखरवर्तिकामकलान्तर्गतहार्धकलारूपसूर्यकुण्डलिन्युत्थान्<br>
ओदितबिन्दु-स्थानगतशक्तिबीजपर्यन्तव्यापिनादमयताभावनं<br>
कामराजबीजजपः । सर्वरोगहरादिचक्रत्रयस्य<br>
बिन्दुस्थानेन्दुमण्डलान्तर्गतशक्तिबीजशिखर-<br>
वर्तिकामकलान्तर्गतहार्धकलारूपसोमकुण्डलिन्युत्थानोदितब्रह्<br>
मरन्ध्रो-परिस्थितशिवतत्त्वातीतसमनासोमपर्यन्तव्यापिना<br>
नादेन सहोन्मन्यां लयभावनं शक्तिबीजजप इत्यर्थः ।<br>
तदुक्तमभियुक्तैः -</p>
<p>पिण्डो वाचकविस्तरस्य महतः संस्कारशेषा स्थितिर्-<br>
नादोऽसौ तव देवि मूर्ध्नि समनासीमानमुल्लङ्घयन् ।<br>
घण्टाक्वाण इव क्रमेण विरमन्नन्यामणीयस्तनी-<br>
माजिघ्रन् परचिद्दशामनुभवन् मूर्ति पुराणीमुमे ॥<br>
इति ॥ ३।१६९ - १७० ॥</p>
<pre><code>ननु दीपाकारोऽर्धमात्रश्च ललाटे वृत्त इष्यते (१।२८)   
</code></pre>
<p>इत्यादि त्रिष्वपि बीजेषु उन्मनीपर्यन्तमुच्चारः किमिति नोक्तः ?<br>
प्राणादीनाम्-उन्मन्यतानां द्वादशांशानां सर्वत्र<br>
साधारण्येन वक्तुं शक्त्यत्वादित्यत आह -</p>
<p>तेषु प्राणाग्निमायार्णकलाबिन्द्वर्धचन्द्रकाः ॥ ३।१७० ॥<br>
रोधिनीनादनादान्ताः शक्तिर्व्यापिकयान्विता ।<br>
समना चोन्मना चेति द्वादशान्ते स्थिता प्रिये ॥ ३।१७१ ॥<br>
मूलकुण्डलिनीरूपे मध्यमे च ततः पुनः ।<br>
सृष्ट्युन्मुखे च विश्वस्य स्थितिरूपे महेश्वरि ॥ ३।१७२ ॥<br>
केवलं नादरूपेण उत्तरोत्तरयोजनम् ।<br>
शबलाकारके देवि तृतीये द्वादशी कला ॥ ३।१७३ ॥</p>
<pre><code>  तेषु त्रिष्वपि बीजेषु । प्राणो हकारः, अग्नी रेफः, मायार्ण   
</code></pre>
<p>ईकारः, स एव कला । तदुक्तं कामकलाविलासे -</p>
<p>बिन्दुरहङ्कारात्मा रविरेतन्मिथुनसमरसाकारः ।<br>
कामः कमनीयतया कला च दहनेन्दुविग्रहौ बिन्दू ॥ (श्लो। ७) इति ।</p>
<pre><code>  बिन्द्वादय उन्मन्यन्ताः पूर्वोक्त (१।२८-३४) लक्षणाः । एते   
</code></pre>
<p>प्राणादय उन्मन्यन्ता द्वादशान्ते स्थिताः । मूलकुण्डलिनीरूपे<br>
वाग्भवबीजे,</p>
<p>या मात्रा त्रपुसीलतातनुलसत्तन्तूत्थितिस्पर्धिनी<br>
वाग्बीजे प्रथमे स्थिता तव सदा तां मन्महे ते वयम् ।<br>
शक्तिः कुण्डलिनीति विश्वजननव्यापारबद्धोद्यमा<br>
ज्ञात्वेत्थं न पुनः स्पृशन्ति जननीगर्भेऽर्भकत्वं नराः ॥<br>
(श्लो। २)</p>
<p>इति लघुस्तोत्रोक्तरीत्या विश्वस्य सृष्ट्युन्मुखे, मध्यमे<br>
कामराजबीजे विश्वस्य स्थितिरूपे, संहारसृष्ट्योर्मध्यस्थितत्वात् ।<br>
केवलं नादरूपेण नादाद्युन्-मन्यन्तावयवोच्चारवर्जं<br>
नादमात्ररूपेण । उत्तरोत्तरयोजनम्, उच्चार-क्रियाविशेषणम् ।<br>
वाग्भवबीजशिखरवर्तिनं नादं हृद्गतकामराजबीज-<br>
पर्यन्तमुच्चरेत्, कामराजबीजशिखरवर्तिनं नाद<br>
बिन्दुस्थानगतशक्तिबीज-पर्यन्तमुच्चरेदित्यर्थः । शबलाकारके<br>
एतद्बीजद्वयनादद्वययोगान्मिश्र-रूपे तृतीये शक्तिबीजे द्वादशी<br>
कला उन्मना स्थितेत्यनुषङ्गः । तेन प्राणा-दयो द्वादशकला अपि<br>
तृतीयबीजशिखरे स्थिता उच्चार्या इति लभ्यते । कोऽर्थः ? यद्यपि<br>
वाग्भवकामराजशक्तिबीजत्रयाणामप्यन्ते<br>
प्राणाग्निमायाबिन्द्व-<br>
र्धचन्द्ररोधिनीनादनादान्तशक्तिव्यापिकासमनोन्मनाख्या<br>
द्वादशकला वक्तुं शक्यन्ते, तथापि वाग्भवकामराजबीजयोः<br>
सृष्टिस्थितिरुपत्वान्न विश्वातीतोन्मनापर्यन्तमुच्चारः । अतो न<br>
विरोध इत्यर्थः ॥ ३।१७० -१७३ ॥</p>
<pre><code>  जपकाले भाव्यानाह -  
</code></pre>
<p>शून्यषट्कं तथा देवि ह्यवस्थापञ्चकं पुनः ।<br>
विषुवं सप्तरूपं च भावयन् मनसा जपेत् ॥ ३।१७४ ॥</p>
<pre><code>जपकाले एतानि विद्यावयवेषु भाव्यानि ।  
</code></pre>
<p>शिखिपक्षचित्ररूपैर्मण्डलैः शून्यपञ्चकम् ।<br>
ध्यायतोऽनुत्तरे शून्ये परं व्योमतनुर्भवेत् ॥ (श्लो। ३२)</p>
<p>इति विज्ञानभैरवभट्टारकोक्तरीत्या शून्यषट्कस्य रूपं<br>
ज्ञेयम् । अवस्थापञ्चकं<br>
जाग्रत्स्वप्नसुषुप्तितुर्यतुर्यातीतात्मकम् । एषां जाग्रद्-आदीनां<br>
स्वरूपं वक्ष्यति (३।१७६-१८१), विषुवं सप्तरूपं च वक्ष्यति<br>
(३।१८१-१८७) ॥ ३।१७४ ॥</p>
<pre><code>  शून्यादीनां स्थानानि स्वरूपाणि च क्रमेणाह -  
</code></pre>
<p>अग्न्यादिद्वादशान्तेषु त्रींस्त्रीन् त्यक्त्वा वरानने ।<br>
शून्यत्रयं विजानीयादेकैकान्तरतः प्रिये ॥ ३।१७५ ॥<br>
शून्यत्रयात् परे स्थाने महाशून्यं विभावयेत् ।</p>
<pre><code>  एकश्च एकश्च द्वयोर्द्वयोरन्तरत इत्यर्थः । अग्न्यादि अग्निः   
</code></pre>
<p>रेफः, तदादीन् त्रीन् त्रीन् षट् त्यक्त्वा, शून्यत्रयं षट् शून्यानि,<br>
विजानीयात् । कोऽर्थः ? हकारमायाक्षरयोर्मध्ये रेफम्,<br>
मायार्धचन्द्रयोर्मध्ये बिन्दुम्, अर्धचन्द्रनादयोर्मध्ये<br>
रोधिनीम्, नादशक्त्योर्मध्ये नादान्तम्, शक्तिसमनयोर्मध्ये<br>
व्यापिकाम्, समनोर्ध्वे चोन्मनामिति षट् त्यक्त्वा । तत्र<br>
रेफबिन्दुरोधिनीनादान्तव्यापिकास्थानेषु पञ्चसु<br>
शिखिपक्षचित्ररूपैः (श्लो। ३२) इत्यादिपूर्वोक्तरीत्या<br>
बर्हिबर्हगतचन्द्रकसदृशरूपाणि पञ्च शून्यानि<br>
भावनीयानीत्यर्थः । षष्ठोन्मनास्थाने तु पञ्चव्योमतनुर्-<br>
भवेत् (श्लो। ३२) इति विज्ञानभैरवभट्टारकोक्तरीत्यैव व्योमतनु<br>
शून्यं ज्ञेयमित्यन्यश्च विशेषः । शून्यत्रयात् परे स्थाने<br>
महाशून्यं निरा-कारं विभावयेदित्यर्थः ॥ ३।१७५ - १७६ ॥</p>
<pre><code>  इदानीमवस्थापञ्चकभावनां क्रमेण विवक्षन्नादौ   
</code></pre>
<p>जागरितावस्थाभावनामाह -</p>
<p>प्रबोधकरणस्याऽथ जागरत्वेन भावनम् ॥ ३।१७६ ॥<br>
वह्नौ देवि महाजाग्रदवस्था त्विन्द्रियद्वयैः ।</p>
<pre><code>इन्द्रियद्वयैः ज्ञानकर्मेन्द्रियद्वयैः दशेन्द्रियैः,   
</code></pre>
<p>प्रमातुर्-व्यवहारो जागरणं प्रबोधो जागर इत्युच्यते ।<br>
तत्करणस्य प्रकाशस्य जागरत्वेन भावनम् । अन्तःप्रकाशके<br>
वह्नौ तार्तीयबीजशिखरवर्तिनि रेफे महाजाग्रदवस्था<br>
सार्वकालिकनिद्राक्षयलक्षणा परप्रबोधदशा<br>
भावनीयेत्यर्थः ॥ ३।१७६ -१७७ ॥</p>
<pre><code>  स्वप्नभावनामाह -  
</code></pre>
<p>आन्तरैः करणैरेव स्वप्नो मायावबोधनः ॥ ३।१७७ ॥<br>
गलदेशे</p>
<pre><code>बाह्येन्द्रियरहितैरान्तरैः   
</code></pre>
<p>करणैर्मनोबुद्ध्यहङ्कारचित्ताख्यैरेव व्यवहारः प्रमातुः<br>
स्वप्नः । स मायया तार्तीयबीजस्थेन चतुर्थस्वरेण,<br>
अवगतबोधनः, तद्वाच्य इत्यर्थः । गलदेशे स्वप्नस्य स्थानम् ॥<br>
३।१७७ - १७८ ॥</p>
<pre><code>सुषुप्तिभावनामाह -  
</code></pre>
<p>सुषुप्तिस्तु लीनपूर्वस्य वेदनम् ।<br>
अन्तःकरणवृत्तीनां लयतो विषयस्य तु ॥ ३।१७८ ॥<br>
पूर्वार्णानां विलोमेन भ्रूमध्ये बिन्दुसंस्थिता ।</p>
<pre><code>स्वप्ने विद्यमानानामन्तःकरणवृत्तीनां लयतः   
</code></pre>
<p>सर्वेन्द्रियोपरतिः सुषुप्तिरिति हि लक्षणम् । अतो लीनपूर्वस्य<br>
देहाक्षादिषु क्रोडीकृतस्य लीनस्थित-स्यैव स्वात्मनो वेदनं<br>
प्रकाशनं भवति । सुखमहमस्वाप्सम् इति हि पश्चात्<br>
सुखमयं स्वात्मरूपं परामृश्यते । सेयं सुषुप्तिः ।<br>
विषयस्य तु । विषयं तार्तीयं बीजम्, विश्वव्याप्तिस्थानत्वात् । तस्य<br>
पूर्वार्णानां बिन्दुपूर्वस्थितानां वर्णानाम्, विलोमेन -<br>
मायाबीजं महेशानि मादनं शक्रसंयुतम् ।<br>
चन्द्रबीजं केवलं तु (१।११६-११७) इत्यादि, संहारक्रमयोगेन<br>
शक्तिबीजं समुद्धरेत् (१।११८) इत्यन्तेन चतुः-शतीशास्त्रे<br>
संहारक्रमोद्धृतानां शक्तिबीजवर्णानां विलोमक्रमेण<br>
परिपाट्या, भ्रूमध्ये बिन्दुसंस्थिता<br>
भ्रूमध्यस्थानस्थितहृल्लेखोर्ध्व-बिन्दौ स्थिता,<br>
भावनीयेत्यर्थः ॥ ३।१७८ - १७९ ॥</p>
<pre><code>तुरीयभावनामाह -  
</code></pre>
<p>तुर्यरूपं तस्य चात्र वृत्तार्धादेस्तु सङ्ग्रहः ॥ ३।१७९ ॥<br>
चैतन्यव्यक्तिहेतोस्तु नादरूपस्य वेदनम् ।</p>
<pre><code>चैतन्यस्य संविदो व्यक्तेः परामर्शस्य हेतोः,   
</code></pre>
<p>नादरूपस्य पूर्वोक्त (१।३३) लक्षणनादस्य, वेदनम् अभिव्यक्तिः,<br>
तुर्यरूपम् । तस्य तुर्यरूपस्य । अत्र तार्तीयबीजे, वृत्तार्धादेः,<br>
वृत्तार्धम् अर्धचन्द्रः, आदिशब्देनरोधिनीनादौ गृह्येते, तेषां<br>
सङ्ग्रहः । तार्तीयबीजशिखरवर्त्यर्धचन्द्ररोधिनी-नादेषु<br>
स्वात्मचैतन्याभिव्यक्तिकारणनादकलनात्मकं तुर्यं तुरीयं<br>
भावनीयमित्यर्थः ॥ ३।१७९ - १८० ॥</p>
<pre><code>तुर्यातीतभावनामाह -  
</code></pre>
<p>तुर्यातीतं सुखस्थानं नादान्तादिस्थितं प्रिये ॥ ३।१८० ॥<br>
अत्रैव जपकाले तु पञ्चावस्थाः स्मरेद् बुधः ।</p>
<pre><code>तुर्यातीतम् - यतो वाचो निवर्तन्ते अप्राप्य मनसा सह ।   
</code></pre>
<p>आनन्दं ब्रह्मणो विद्वान् ( तै। उ। २।४) इत्युपनिषदुक्तरीत्या<br>
मनोवागतीतपरमानन्द-स्वरूपं सुखस्थानं<br>
नादान्तादिस्थितं नादान्तशक्तिव्यापिकासमनोन्-मनासु स्थितं<br>
तुर्यातीतं भावनीयमित्यर्थः । अत्रैव शक्तिबीज एव, पञ्चा-<br>
वस्था जागरिताद्याः पूर्वोक्ताः, जपकाले स्मरेद् बुधः<br>
पञ्चावस्था-नुसन्धानपुरःसरं<br>
विद्याजपकरणावधाननिपुणः</p>
<pre><code>  इदानीं सप्तविषुवभावनां विवक्षन्नादौ   
</code></pre>
<p>प्राणविषुवभावनामाह -</p>
<p>योगः प्राणात्ममनसां विषुवं प्राणसञ्ज्ञकम् ॥ ३।१८१<br>
॥</p>
<pre><code>प्राणस्य हकारात्मनो वायोः, आत्मनो यष्टुः, मनसश्च   
</code></pre>
<p>संयोगः प्राणविषुवमित्युच्यते । तदुक्तं शैवतन्त्रे -<br>
शिष्यात्मप्राणमनसां संयोगं प्राणकं विदुः इति ॥<br>
३।१८१ ॥</p>
<pre><code>मन्त्रविषुवभावनामाह -  
</code></pre>
<p>आधारोत्थितनादे तु लीनं बुद्ध्वात्मरूपकम् ।<br>
संयोगेन वियोगेन मन्त्रार्णानां महेश्वरि ॥ ३।१८२ ॥<br>
अनाहताद्याधारान्तं नादात्मत्वविचिन्तनम् ।<br>
विषुवं</p>
<pre><code>आधाराद् मूलाधारात्, उत्थितेन वायुना, सम्भूते नादे   
</code></pre>
<p>विद्या-शिखरवर्तिनि, आत्मरूपकम् आत्मनो यद् रूपं<br>
संविदात्मकमानन्दैकरसी-भूतम्, विद्यामन्त्रार्णानां<br>
वाग्भवकामराजशक्तिबीजानाम्, वियोगेन व्यासरूपेण,<br>
संयोगेन समष्टिरूपेण तुरीयबीजेन, अनाहताद्या-धारान्तम्,<br>
अनाहतं हृदयस्थानम्, आधाराणां सर्वेषामन्तस्थानं<br>
ब्रह्मरन्ध्रम्, तत्पर्यन्तम् । अत्रान्तशब्दस्तन्त्रेणोच्चारितः ।<br>
अनाहताद्या-धारान्तमिति यावत् । नादात्मत्वविचिन्तनं नादस्य<br>
यष्टृरूपत्वविभावनं विषुवम्, मन्त्रसञ्ज्ञकमिति शेषः ।<br>
कोऽर्थः ? मूलाधारस्हितवाग्भव-शिखरवर्तिनं नादं<br>
हृदयपर्यन्तमुच्चार्य तत्र स्वयं लीनो भूत्वा<br>
स्वात्मनस्तन्मयतानुसन्धानं मन्त्रविषुवमित्यर्थः । तदुक्तं<br>
शैवतन्त्रे -</p>
<p>आत्मनो नादमध्ये तु लयं सञ्चार्य तत्त्वतः ।<br>
अकारोकारवर्णादिसंयोगेन वियोगतः ॥</p>
<pre><code>  हृदयादिबिलान्तं च विषुवं मन्त्रसञ्ज्ञकम् । इति ॥ ३।१८२ -   
</code></pre>
<p>१८३ ॥</p>
<pre><code>  नाडीविषुवभावनामाह -  
</code></pre>
<p>नादसंस्पर्शान्नाडीविषुवमुच्यते ॥ ३।१८३ ॥<br>
द्वादशग्रन्थिभेदेन वर्णाद् नाड्यन्तरे प्रिये ।</p>
<pre><code>वर्णाद् बीजत्रयशिखरवर्तिकामकलाक्षरात्,   
</code></pre>
<p>द्वादशग्रन्थिभेदेन मूलादिषट्चक्रद्वादशग्रन्थीन् भीत्त्वा<br>
तेन, नाड्यन्तरे सुषुम्नामध्य-मार्गे, नादसंस्पर्शात्<br>
त्रिबीजशिखरवर्तिनो नादस्य मूलादिब्रह्म-रन्ध्रान्तमुच्चारतः<br>
संस्पर्शात्, नाडीविषुवमुच्यते । तदुक्तं शैवतन्त्रे -</p>
<p>मूलमन्त्रत्रिशूलेन भित्त्वा ग्रन्थीननुक्रमात् ।<br>
नादनाडीसमायोगान्नाडीविषुवभावनम् । इति ॥ ३।१८३ - १८४ ॥</p>
<pre><code>  प्रशान्तविषुवभावनामाह -  
</code></pre>
<p>नादयोगः प्रशान्तं तु प्रशान्तेन्द्रियगोचरम् ॥ ३।१८४ ॥<br>
वह्निं मायां कलां चैव चेतनामर्धचन्द्रकम् ।<br>
रोधिनीनादनादान्तान् शक्तौ लीनान् विभावयेत् ॥ ३।१८५ ॥</p>
<pre><code>  वह्निं रेफम्, मायाम् ईकारम्, कलां तन्मध्यवर्ति-  
</code></pre>
<p>सपरार्धकलां रेखारूपाम्, चेतनां [बिन्दुम्],<br>
बुन्दुश्चैतन्यस्य संस्कारः, वेदनरूपत्वात् । तदुक्तं<br>
परापञ्चाशिकायाम् - बुन्दुर्वेद्यस्य संस्कारो विसर्गः सर्ग<br>
इत्यसौ (श्लो। ३७) इति । अर्धचन्द्ररोधिनीनाद-नादान्तांश्च<br>
पूर्वोक्त (१।३१) लक्षणायां शक्तौ लीनान् विभावयेत् । यतोऽयं<br>
नादो यष्टुस्तदतीतशक्तिलक्षणः, अतः प्रशान्तेन्द्रियगोचरं<br>
सकलेन्द्रियातीतविषयं तत् प्रशान्तविषुवमित्यनुषङ्गः ।<br>
तदुक्तं शैवतन्त्रे -</p>
<p>आकारोकारव्र्णौ च मकारं बिन्दुमेव च ।<br>
नादनादान्तसञ्ज्ञे च त्यक्त्वा ब्रह्मादिभिः क्रमात् ॥<br>
सप्तमे शक्तिमध्ये तु शिष्यात्मानं विचिन्तयेत् ।<br>
प्रशान्तं तद्विजानीयात् प्रशान्तेन्द्रियगोचरम् ॥ इति ॥ ३।१८४ - १८५ ॥</p>
<p>शक्तिकालविषुवयोर्भावनामाह -</p>
<p>विषुवं शक्तिसञ्ज्ञं तु तदूर्ध्वं नादचिन्तनम् ।<br>
तदूर्ध्वं कालविषुवमुन्मनान्तं महेश्वरि ॥ ३।१८६ ॥</p>
<pre><code>तदूर्ध्वं शक्तेरूर्ध्वं समानान्तम्, नादस्य चिन्तनं   
</code></pre>
<p>शक्ति-विषुवम् । तदूर्ध्वं समनाया अप्यूर्ध्वम्, नात्र<br>
कालकलामानम्, इति स्वच्छन्दसङ्ग्रहोक्तरीत्या<br>
कालातीतोन्मनान्तं नादस्य चिन्तनं काल-विषुवम् । तदुक्तं<br>
शैवतन्त्रे -</p>
<p>शक्तिमध्यगतो नादः समनान्तं प्रसर्पति ।<br>
तच्छक्तिविषुवं प्रोक्तमुन्मन्यां कालसञ्ज्ञितम् ॥ इति ॥ ३।१८६ ॥</p>
<pre><code>ननु कियता कालेन नादस्तत्त्वं वेदयतीत्याह -  
</code></pre>
<p>मुनिचन्द्राष्टदशभिस्तुटिभिर्नादवेदनम् ।</p>
<p>स्वस्थे नरे समासीने यावत् स्पन्दति लोचनम् ।<br>
तस्य त्रिंशत्तमो भागस्तत्परः परिकीर्तितः ॥<br>
तत्परस्य शतांशस्तु तुटिरित्यभिधीयते ।</p>
<pre><code>इति तन्त्रान्तरोक्तरीत्या निमेषस्य त्रिसहस्रतमो भागस्तुटिः ।   
</code></pre>
<p>मुनयः सप्त, चन्द्र एकः, अष्ट दश सङ्ख्ये प्रसिद्धे । तेन<br>
हकाराद्युन्मन्यन्तानां विद्यावयवानां<br>
सप्तदशाधिकाष्टशतोत्तरदशसहस्रतुटिभिरुच्चारे अकुले<br>
विषुसञ्ज्ञे च (१।२५) इत्युक्तरीत्या कृते सति नादस्यान्ते तत्त्वस्य<br>
वेदनम्-इत्यर्थः ।</p>
<pre><code>तत्त्वविषुवभावनामाह -  
</code></pre>
<p>चैतन्यव्यक्तिहेतुश्च विषुवं तत्त्वसञ्ज्ञकम् ॥ ३।१८७ ॥</p>
<pre><code>चैतन्यस्य स्वात्मतत्त्वस्य, व्यक्तेः प्रकाशस्य,   
</code></pre>
<p>हेतुस्तत्त्वविषुवम् । कोऽर्थः ?<br>
उन्मनोर्ध्वेऽनन्तरोक्तसङ्ख्याततुटिभिर्नादलयात् स्वात्मा-<br>
नुसन्धानं तत्त्वविषुवमित्यर्थः । तदुक्तं शैवतन्त्रे -<br>
स्वाधिकारे परे धाम्नि विषुवं तत्त्वसञ्ज्ञकम् इति ॥ ३।१८७ ॥</p>
<p>परं स्थानं महादेवि निसर्गानन्दसुन्दरम् ।</p>
<pre><code>   परं   
</code></pre>
<p>शून्यषट्कावस्थापञ्चकसप्तविषुवकोलाहलातीतं स्थानम्,<br>
विश्वविश्रान्तिभूमित्वाद् निसर्गानन्दसुन्दरम् । सर्वविषयानन्द-<br>
समष्टिभूतः परमानन्दो निसर्गानन्दः । अत<br>
एवानित्याशुचिक्लेशदुर्भग-भेदप्रपञ्चपरिपन्थी<br>
पराकारणरूपत्वात् परमानन्दलक्षणपरम-<br>
प्रेमास्पदपरमसुन्दरपरशिवरूपं<br>
निसर्गानन्दसुन्दरमित्यर्थः ॥ ३।१८८ ॥</p>
<pre><code>पूर्वोक्तभावनायाः फलमाह -  
</code></pre>
<p>एवं चिन्तयमानस्य जपकालेषु पार्वति ॥ ३।१८८ ॥<br>
सिद्धयः सकलास्तूर्णं सिद्ध्यन्ति त्वत्प्रसादतः ।</p>
<pre><code>एवं पूर्वोक्तप्रकारेण, जपकालेषु । जपाः आज्ञान्तं   
</code></pre>
<p>सकलं प्रोक्तम् (१।२७-२८) इत्यादिपूर्वोक्तरीत्या सकल -<br>
सकलनिष्कल-केवलनिष्कलरूपास्-त्रिविधाः, तेषां कालाः<br>
दीपाकारोऽर्धमात्रश्च (१।२८-३४) इत्यादिना<br>
पूर्वोक्तविद्यावयवानामुच्चारणकालाः, तेषु<br>
शून्यषट्कादिकं चिन्तय-मानस्य, सकलाः सिद्धयोऽणिमाद्याः<br>
पूर्वोक्ताः (३।४४), त्वत्-प्रसादतः सिद्ध्यन्ति । प्रकाशात्मनो मम<br>
विमर्शशक्तौ त्वयि प्रसन्नायाम् - तत्र तत्राक्षमार्गेण<br>
चैतन्यं व्यज्यते प्रभोः (श्लो। ११४) इति विज्ञान-<br>
भैरवभट्टारकोक्तरीत्या सर्वप्रत्ययमयता[या]मुपगतायां<br>
तव प्रसादात् स्वायत्ता भवन्तीत्यर्थः ॥ ३।१८८ -१८९ ॥</p>
<p>एवं कृत्वा जपं देव्या वामहस्ते निवेदयेत् ॥ ३।१८९ ॥</p>
<pre><code>एवम् उक्तभावनापुरःसरम्, जपम् उक्तलक्षणं कृत्वा   
</code></pre>
<p>प्रकाश-विमर्शसामरस्यरूपाया वामहस्ते<br>
विश्वकवलीकारपरे विमर्शमये निवेदयेत् ॥ ३।१८९ ॥</p>
<pre><code>पूजाविधिमुक्त्वा तर्पणविधिमाह -  
</code></pre>
<p>अनामाङ्गुष्ठयोगेन तर्पयेच्चक्रदेवताः ।</p>
<pre><code>अनामा शक्तिः, अङ्गुष्ठः शिवः, तयोर्योगेन मेलनेन,   
</code></pre>
<p>शिवशक्ति-मेलापनमुद्रयेत्यर्थः । चक्रदेवताः<br>
चतुरस्रादिबैन्दवान्तनवचक्र-निवासिनीः<br>
प्रकाशविमर्शसमरसीभूताः, तर्पयेत्, (इत्यर्थः) ।</p>
<p>प्रदानैस्तर्पणैः सम्यग् विशुद्धैरमृतात्मभिः ।<br>
महाहन्तीकरोमीदं विश्वं हव्यवपुर्धरम् ॥ (सु। वा। ३९)</p>
<pre><code>  इत्यभियुक्तवचनोक्तरीत्या परस्मिन् लयं भावयेदित्यर्थः ॥   
</code></pre>
<p>३।१९० ॥</p>
<p>तर्पणसाधनानि वस्तून्याह -</p>
<p>मद्यं मांसं तथा मत्स्यं देव्यै तु विनिवेदयेत् ॥ ३।१९० ॥</p>
<pre><code>  शिवशक्तिमेलनमुद्रया समस्तमद्यस्य मांसस्य   
</code></pre>
<p>मत्स्यस्य च निवेदनमेव तर्पणमिति भावः ॥ ३।१९० ॥</p>
<pre><code>समयस्थैरेव सह पूजयेदित्याह -  
</code></pre>
<p>कौलाचारसमायुक्तैर्वीरैस्तु सह पूजयेत् ।</p>
<pre><code>कुलमुक्त(१।५०, ३।१३१) लक्षणं हेयतया ज्ञेयं येषां ते   
</code></pre>
<p>कौला दक्षिणादिस्रोतःसु दीक्षिताः, तेषामाचारः गुरुभक्तिश्च<br>
शान्तिश्च पूजा श्रद्धा क्षमा धृतिः<br>
इत्यादिस्वच्छन्दसङ्ग्रहादिशास्त्रेषु विहितः, तद्युक्तैः । वीरैः,</p>
<p>अहमि प्रलयं कुर्वन्निदमः प्रतियोगिनः ।<br>
पराक्रमपरो भुङ्क्ते स्वाभावमशिवापहम् ॥ (श्लो ५०)</p>
<pre><code>इति परापञ्चाशिकोक्तरीत्या भेदप्रतीतिसाधनस्य   
</code></pre>
<p>इदन्तारिपोरहमि समराङ्गणे प्रलयप्रतिपादनपरा वीराः, तैः<br>
सह पूजयेत् ।</p>
<p>तन्त्राचारपरिभ्रष्टैः प्रपञ्चव्रतशालिभिः ।<br>
पशुभिः क्षुद्रकर्मस्थैर्न कुर्याद् द्रव्यमेलनम् ॥</p>
<p>इत्यादिवचनसिद्धैः सह न पूजयेदित्यर्थः ॥ ३।१९१ ॥</p>
<pre><code>  ननु कस्मिन्नक्षत्रे कस्मिन् वारे कस्मिन् वा दिने पूजेयं   
</code></pre>
<p>कार्येत्यत आह -</p>
<p>पुष्यभेन तु वारे च सौरे च परमेश्वरि ॥ ३।१९१ ॥<br>
गुरोर्दिने स्वनक्षत्रे चतुर्दश्यष्टमीषु च ॥<br>
चक्रपूजां विशेषेण योगिनीनां समाचरेत् ॥ ३।१९२ ॥</p>
<pre><code>नित्यं सम्पूजयेद् देवीं सासनां सावृत्तिं क्रमात् इति   
</code></pre>
<p>स्वच्छन्दसङ्ग्रहादिशास्त्रेषु यद्यपि प्रतिदिनं पूजा विहिता,<br>
तथापि पुष्यभेन पुष्यनक्षत्रेण सह सौरे वारे,<br>
गुरोरुदयव्याप्त्योर्दिने, स्वनक्षत्रे च, चतुर्दश्यष्टमीषु तिथिषु च,<br>
चक्रपूजां चतुरस्रादिबैन्दवान्तचक्र-गतानां देवतानां<br>
पूजां विशेषेण समाचरेत् । नित्यपूजावन्न भवति, किन्तु<br>
नैमित्तिकतया अष्टाष्टकादियोगिनीगणप्रीणनपुरःसरं पूजयेद्-<br>
इत्यर्थः ॥ ३।१९१ - १९२ ॥</p>
<pre><code>ननु चक्रेऽष्टाष्टकपूजनं कथं सङ्गच्छत इति   
</code></pre>
<p>शङ्कामपनुदन् विशेषपूजामेव विवृणोति -</p>
<p>चतुःषष्टिर्यतः कोट्यो योगिनीनां महौजसाम् ।<br>
चक्रमेतत् समाश्रित्य संस्थिता वीरवन्दिते ॥ ३।१९३ ॥<br>
अष्टाष्टकं तु कर्तव्यं वित्तशाठ्यविवर्जितम् ।</p>
<pre><code>त्रलोक्यमोहनचक्रनिवासिनीनां   
</code></pre>
<p>ब्राह्म्यादीनामंशभूता अक्षोभ्याद्याश्चतुःषष्टियोगिन्यः,<br>
तासां प्रत्येकमंशभूतानां कोटिसङ्ख्याकानाम्,<br>
महौजसां महाप्रभावशालिनीनाम्, योगिनीनामुक्त<br>
(१।२,२।१७,२।७९)लक्षणानां मिलित्वा चतुःषष्टिकोट्यो यतश्चक्रमेतत्<br>
समाश्रित्य संस्थिताः ।<br>
मध्यमभूगृहान्तश्चतुःषष्टिकोटियोगिनीसमष्टि-<br>
भूतानामक्षोभ्यादीनाम्, अष्टाष्टकम् अष्टकानामष्टकम्,<br>
वित्तशाठ्य-विवर्जितं स्वस्वविभववञ्चनाहीनं यथा भवति<br>
तथा कर्तव्यम् । अत्र कृतिर्नाम पूजनक्रियायोगोऽभिप्रेतः ॥ ३।१९३ -<br>
१९४ ॥</p>
<pre><code>ननु तासां पूजने किमायातं ममेत्यत आह -  
</code></pre>
<p>त्वमेव तासां रूपेण क्रीडसे विश्वमोहिनी ॥ ३।१९४ ॥</p>
<pre><code>  प्रकाशात्मनो विश्वबोधकस्य ममांशभूता विमर्श-  
</code></pre>
<p>रूपिणी त्वमेव बैन्दवचक्रगता, विश्वमोहिनी<br>
संसारित्वोपपादनकारिणी, तासां<br>
ब्राह्म्यादीनामक्षोभ्यादीनां च रूपेण क्रीडसे,</p>
<p>एका सती भगवती परमार्थतोऽपि सन्दृश्यसे बहुविधा ननु<br>
नर्तकीव ।<br>
(अ। स्त। १८)</p>
<pre><code>इत्यभियुक्तोक्तरीत्या तत्तद्रूपेण परिणमसे ।   
</code></pre>
<p>अतस्त्वदंशभूतयोगिनी-यजनेन त्वमेव प्रीणासीत्यर्थः ॥ ३।१९४ ॥</p>
<pre><code>ननु व्युत्पत्तिबलादेवागमार्थमवगम्य   
</code></pre>
<p>तत्तत्तन्त्रोदितपूजादिषु प्रवृतीः स्यात् किं<br>
गुरुपदेशेनेत्याशङ्क्याह -</p>
<p>अज्ञात्वा तु कुलाचारमयष्ट्वा गुरुपादुकाम् ।<br>
योऽस्मिन् शास्त्रे प्रवर्तेत तं त्वं पीडयसि ध्रुवम् ॥ ३।१९५ ॥</p>
<p>स्वप्रकाशशिवमूर्तिरेकिका तद्विमर्शतनुरेकिका तयोः ।<br>
सामरस्यवपुरिष्यते परा पादुका परशिवात्मनो गुरोः ॥ (चि। १)</p>
<pre><code>  इत्यस्मदुक्तरीत्या त्रिधामगुरोः । अविदित्वा कुलाचारं   
</code></pre>
<p>कुलं कौलिकदर्शनम् । तत्राचारः स्वच्छन्दसङ्ग्रहादिशास्त्रे<br>
विहितः, तं गुरु-मुखादविज्ञाय योऽस्मिन् शास्त्रे प्रवर्तेत<br>
योऽस्मिन् साधने प्रवर्तेत, तदुक्त-अर्थाचरणपरो भवेत्, तं<br>
चुम्बकं साधकाधमम्, त्व डाकिनीक्रूर-योगिनीरूपेण<br>
साधकमांसमज्जादिशोषणादिरूपेण पीडयसि गृह्णासि,<br>
ध्रुवं नात्र शङ्का अतो<br>
गुरुमुखादेवाखिलागमार्थानवगम्यास्मिन् शास्त्रे<br>
प्रवर्तितव्यम्, अन्यथा निष्फलं स्यादित्यर्थः ॥ ३।१९५ ॥</p>
<p>एवं ज्ञात्वा वरारोहे कौलाचारपरः सदा ।<br>
आवयोः शबलाकारं मद्यं मांसं निवेद्य च ॥ ३।१९६ ॥<br>
त्वत्प्रथाप्रसराकारस्त्वामेव परिभावयेत् ।</p>
<pre><code>  वरारोहे वरारोहा मत्तकाशिन्युत्तमा वरवर्णिनी (अ।   
</code></pre>
<p>को। २।६।४) इति निघण्टुः । एवम् उक्तप्रकारेण, ज्ञात्वा<br>
गुरुमुखादेव । कौलाचार-परः, कौलिकाः पूर्वोक्त (३।१४४,<br>
१९१)लक्षणाः, तेषां विहिताः स्वच्छन्द-<br>
सङ्ग्रहादिशास्त्रेष्वाचाराः, सदा तदनुष्ठानपरः । आवयोः<br>
प्रकाश-विमर्शात्मनोः, शबलाकारम् सुरा शक्तिः शिवो<br>
मांसमानन्दो मोक्ष उच्यते इत्यभियुक्तवचनोक्तरीत्या<br>
सामरस्यापादनरूप तत्पूर्वोक्त (३।९८-१०३) रीत्या<br>
शोधितममृतीकृतं मद्यं मांसं निवेद्य । आवयोरित्येव<br>
योज्यम् । त्वत्प्रथाप्रसाराकाराः । तव विमर्शशक्तेः, प्रथा<br>
स्पन्दः, तत्प्रसराः तदुद्भूताः, आकारा<br>
यासामावरणदेवतानाम्, तास्तथाविधाः, त्वामेव त्वदन्यतो न<br>
प्रथायाताः परिभावयेत्,</p>
<p>मूलोद्भवं शक्तिचक्रं यतस्तन्मयतां गतम् ।<br>
तस्मिन्नेवाव्यये धाम्नि विलीनं परिभावयेत् ॥ (सु। ६७)</p>
<pre><code>इत्यभियुक्तवचनोक्तरीत्या   
</code></pre>
<p>विमर्शशक्तेर्विलासभूताद्याकारायास्ता आवरणदेवतास्तत्रैव<br>
विलीना विभावयेदित्यर्थः ॥ ३।१९६ - १९७ ॥</p>
<p>त्वामिच्छाविग्रहां देवीं गुरुरूपां विभावयेत् ॥ ३।१९७ ॥<br>
त्वन्मयस्य गुरोः शेषं निवेद्यात्मनि योजयेत् ।</p>
<pre><code>देवीं विश्वरूपिणीं विश्वानुजिघृक्षया   
</code></pre>
<p>गृहीतलीलाविग्रहाम्, इच्छा-विग्रहामित्यर्थः । त्वामेव<br>
गुरुरूपां विभावयेत् । त्वन्मयस्य त्वद्रूपस्य, गुरोस्तद्धेतुं<br>
निवेद्य, शेषं देवतागुरुनिवेदितशेषम्, आत्मनि योजयेत् । यावत्<br>
साधकस्ताभ्यां समरसीभवति, तावच्छेषं<br>
स्वयमुपयुञ्जीतेत्यर्थः ॥ ३।१९७ - १९८ ॥</p>
<pre><code>बलिनिवेदनमाह -  
</code></pre>
<p>योगिनीनां महादेवि बटुकायात्मरूपिणे ॥ ३।१९८ ॥<br>
क्षेत्राणां पतये मह्यं बलिं कुर्वीत हेतुना ।</p>
<pre><code>योगिनीनां पूर्वोक्त (२।७९) रीत्या   
</code></pre>
<p>मातृमानमेयमरीचीनाम् । आत्म-रूपिणे<br>
परमानन्दस्पन्दरूपिणे बटुकाय । क्षेत्राणां पतये, क्षेत्राणि<br>
शरीराणि, तेषां पतिर्जीवात्मा, तस्मै । मह्यं मदहन्ताविष्टाय<br>
। हेतुना मद्येन सद्वितीयेन । बलिं कुर्वीत ।</p>
<p>श्वासद्वयनिरोधेन कुण्डलीत्रयमेलनात् ।<br>
यज्जीवशिवयोरैक्यं तेनासावान्तरो बलिः ॥</p>
<pre><code>  इत्यस्मदुक्तरीत्या सद्वितीयमद्यस्वीकारेणोल्लसिते मनसि,   
</code></pre>
<p>स्वतः प्राणापानयोः सञ्चारे शान्ते, निरस्ते त्रित्वलक्षणे भेदे,<br>
शिवोऽहमस्मीति स्वान्तरो बलिरित्यर्थः ॥ ३।१९८ - १९९ ॥</p>
<pre><code>ततः स्वैराचारपरो भूयादित्याह -  
</code></pre>
<p>नित्यं पिबन् वमन् खादन् स्वेच्छाचारपरः स्वयम् ॥ ३।१९९ ॥<br>
अहन्तेदन्तयोरैक्यं भावयन् विहरेत् सुखम् ।</p>
<pre><code>नित्यं प्रत्यहम्, पिबन् देवतागुरुनिवेदितशेषं हेतुम्   
</code></pre>
<p>खादन् तच्-छेषं खाद्यम्, वमन् द्वयमपीति सामर्थ्याल्लभ्यम्<br>
। स्वेच्छाचारपरः</p>
<p>यत्र यत्र मनस्तुष्टिर्मनस्तत्रैव धारयेत् ।<br>
तत्र तत्र परानन्दस्वरूपं सम्प्रकाशते ॥ (श्लो। ७३)</p>
<pre><code>  इति विज्ञानभैरवभट्टारकोक्तरीत्या स्वस्य यत्र यत्रेच्छा   
</code></pre>
<p>जायते तत तदेव शास्त्रविहितम्, यत्र यत्रेच्छा न जायते तत्तदेव<br>
शास्त्र-निषिद्धम् । अतः स्वेच्छानुकूलपदार्थाननुभवेत्,<br>
तत्प्रतिकूलपदार्थान् परित्यजेदित्यर्थः । अहन्तेदन्तयोरैक्यं<br>
भावयन् । अहन्ता ज्ञातृधर्मः, इदन्ता ज्ञेयधर्मः, तयोरैक्यम्<br>
यत्र यत्र मिलिता मरीचयस्तत्र तत्र विभुरेव जृभते<br>
इत्यादिपूर्वं (२।७९, ३।१४१) प्रतिपादितरीत्या ज्ञातृज्ञेय-<br>
चैतन्ययोः समरसीकरणलक्षणं ज्ञानम्, तदेवाहमिति<br>
भावयन् सुखं विहरेत् । परिपूर्णज्ञानानन्दो भवेदित्यर्थः ।<br>
तदुक्तं विज्ञानभैरव-भट्टारकैः -</p>
<p>जग्धिपानकृतोल्लासरसानन्दविजृम्भणात् ।<br>
भावयेद् भरितावस्थां महानन्दस्ततो भवेत् ॥ (श्लो। ७१)<br>
इति ॥ ३।१९९ २०० ॥</p>
<pre><code>  परमप्रकृतमुपसंहरति -  
</code></pre>
<p>एतत् ते कथितं दिव्यं सङ्केतत्रयमुत्तमम् ॥ ३।२०० ॥<br>
स्पष्टम् ॥ ३।२०० ॥</p>
<pre><code>सर्वज्ञानोत्तमत्वादत्यन्तगोपनीयमित्याह -  
</code></pre>
<p>गोपनीयं प्रयत्नेन स्वगृह्यमिव सुव्रते ।</p>
<pre><code>यथा स्वगुह्यं योनिं परपुरुषेभ्यो गोपायसि प्रयत्नेन,   
</code></pre>
<p>तथैतदपि सङ्केतत्रयमनर्हेभ्यो गोपनीयमित्यर्थः ॥ ३।२०१ ॥</p>
<pre><code>ननु केऽनर्हा येभ्यो गोपनीयमित्यत आह -  
</code></pre>
<p>चुम्बके ज्ञानलुब्धे च न प्रकाश्यं त्वयानघे ॥ ३।२०१ ॥</p>
<pre><code>भक्तिहीनोऽनेकत्रासक्तस्तत्तत्तन्त्रान्तरेषु विद्यामात्रपीठो   
</code></pre>
<p>चिम्बकः । ज्ञानलुब्धः विद्यासाधारण्यात्<br>
काव्यनाटकादिविद्यावदत्रापि ज्ञानं सम्पाद्यमिति मन्वानः ।<br>
तयोर्द्वयोरपीदं रहस्यं त्वया न प्रकटी-करणीयमित्यर्थः ॥<br>
३।२०१ ॥</p>
<pre><code>विध्यतिक्रमणादन्यायो न करणीय इत्यत आह -  
</code></pre>
<p>अन्यायेन न दातव्यं नास्तिकानां महेश्वरि ।</p>
<pre><code>विध्यतिक्रम एवान्यायः । नास्ति परलोक इति ये मन्यन्ते   
</code></pre>
<p>चुम्बका बौद्धादयः, ते नास्तिकाः ।</p>
<pre><code>नन्वत्र को विधिरित्यत आह -  
</code></pre>
<p>एवं त्वयाऽहमाज्ञप्तो मदिच्छारूपया प्रभो ॥ ३।२०२ ॥</p>
<pre><code>प्रभो ! जगत्प्रवृत्तिनियमप्रभावशालिनि ! अत एव - शक्त्या   
</code></pre>
<p>विना शिवे सूक्ष्मे नाम धाम न विद्यते (४।७) इति<br>
चतुःशतीशास्त्रोक्तरीत्या त्वया विनाऽहं किमपि कर्तुं न शक्तः,<br>
वक्तुं न समर्थः । तन्मदिच्छारूपया<br>
ममाऽखिलेश्वरस्याऽखिलागमशास्त्रवक्तुरिच्छारूपया<br>
विवक्षारूपया-ऽनाश्रितकलया । आज्ञप्तः प्रेरितः ।<br>
ज्ञानमेवमुक्तलक्षणं प्रोक्तवानस्मि । ततस्त्वदाज्ञैव<br>
विधिरित्यर्थः ॥ ३।२०२ ॥</p>
<pre><code>  अतस्तदतिक्रमे महदनिष्टं स्यादित्याह -  
</code></pre>
<p>अन्यायेन तु यो दद्यात् स परेतो भविष्यति ।</p>
<pre><code>अतस्त्वदाज्ञाविधिमुल्लङ्घ्य चुम्बकादिभ्यो य एतज्ज्ञानं   
</code></pre>
<p>दद्यात् स परेतो भविष्यति ॥</p>
<pre><code>एतत्परिज्ञानफलमाह -  
</code></pre>
<p>सङ्केतं यो विजानाति योगिनीनां भवेत् प्रियः ॥ ३।२०३ ॥</p>
<pre><code>एतत् सङ्केतत्रयम् । गुरुमुखादेव यो विजानाति, स   
</code></pre>
<p>योगिनीनाम्, योगः परमशिवसमवायः, तद्वत्यः<br>
परमचिन्मरीचिभूताः शक्तयस्तासाम्, प्रियः परमशिव,<br>
तस्यानन्तशक्तिमत्त्वात् । तदुक्तं तन्त्रान्तरे - शक्तयोऽस्य<br>
जगत्सर्वं शक्तिमांस्तु महेश्वरः इति । परमशिव एव<br>
भवेद्-इत्यर्थः ॥ ३।२०३ ॥</p>
<pre><code>ननु परशिवतादात्म्ये कः पुरुषार्थ इत्यत आह -  
</code></pre>
<p>सर्वेप्सितफलावाप्तिः सर्वकामफलाश्रयः ।</p>
<pre><code>यतः सर्वेषां जनानां काम्यानां काम्यमानानां   
</code></pre>
<p>फलानाम्-आश्रयः परमशिवः, अतः सर्वेप्सितफलावाप्तिः<br>
सर्वेषां यानीप्सिनानि स्पृहणीयानि फलानि, तेषां प्राप्तिः<br>
परमशिवतादात्म्यपरिज्ञानाद् भवति । स परमपुरुषार्थ<br>
इत्यर्थः ॥</p>
<pre><code>  ननु स कुत्र दृश्यते ? इत्यत आह -  
</code></pre>
<p>यतोऽपि दृश्यते देवि !</p>
<pre><code>यतोऽपि यत्र क्वापि बहिरन्तर्वा मनः प्रसरति, तत्र   
</code></pre>
<p>तदनुभवरूपेण स एव दृश्यते, तस्य सर्वगतत्वात् । तदुक्तं<br>
विज्ञानभैरवभट्टारकैः -</p>
<p>यत्र यत्र मनो याति बाह्ये वाऽभ्यन्तरे प्रिये ।<br>
तत्र तत्र शिवावस्था व्यापकत्वात् क्व यास्यति ॥ (श्लो ११३) इति,<br>
तत्र तत्राक्षमार्गेण चैतन्यं व्यजते प्रभोः ॥ (श्लो। ११४) इति च ।</p>
<pre><code>  ननु किं सर्वेषामपि तथा दृश्यते ? इत्यत आह -  
</code></pre>
<p>कथं विद्वान्न चिन्तयेत् ॥ ३।२०४ ॥</p>
<pre><code>सत्यं दृश्यते, तथापि न पश्यन्ति, न मां पश्यति   
</code></pre>
<p>कश्चन इत्युपनिषदुक्तरीत्या,</p>
<p>प्रत्यक्षगोचरं देवं लोकं चाब्धिप्रमाथिनम् ।<br>
दृष्ट्वा श्रुतिशिरः सान्द्रमनुक्रोशति दुःखितः ॥</p>
<pre><code>इति तन्त्रान्तरोक्तरीत्या दृश्यमानमप्युपदेशहीना न   
</code></pre>
<p>पश्यन्ति । निष्कलत्वं शिवे बुद्ध्वा (२।५०) इति<br>
निष्कलपरशिवतादात्म्यापरोक्षानु-भवशाली<br>
गुरुकटाक्षवीक्षणात् त्रुटितसमस्तपाशजालः परिस्फुरत्परम-<br>
शिवाहन्ताविज्ञान इदं कथं न चिन्तयेत्, सर्वत्र समभावं<br>
कथं न पश्येदित्यर्थः ॥ ३।२०४ ॥</p>
<p>शिवेनाम्ब ! रहस्यत्वादविष्पष्टतयोदितम् ।<br>
त्वद्रूपं नाथवचनाद् विवृतं नो क्षमस्व तत् ॥</p>
<p>इति<br>
श्रीमत्परमयोगीन्द्रपुण्यानन्दशिष्यामृतानन्दयोगिप्रवरविरचि<br>
तायां योगिनीहृदयदीपिकायां पूजासङ्केतस्तृतीयः ॥</p>
<p>॥ समाप्तश्चायं ग्रन्थः ॥</p>

  </div>
</article>


        <div id="disqus_thread"></div>
<script type="text/javascript">

  (function() {
    
    
    if (window.location.hostname == "localhost")
      return;

    var dsq = document.createElement('script'); dsq.type = 'text/javascript'; dsq.async = true;
    var disqus_shortname = 'vvasuki-site';
    dsq.src = '//' + disqus_shortname + '.disqus.com/embed.js';
    (document.getElementsByTagName('head')[0] || document.getElementsByTagName('body')[0]).appendChild(dsq);
  })();
</script>
<noscript>Please enable JavaScript to view the <a href="https://disqus.com/?ref_noscript">comments powered by Disqus.</a></noscript>

        





<aside class="card border noPrint" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/AgamaH/AryaH/hinduism/branches/shAktaH/yoginIhRdayam_dIpikA-sahitam/">योगिनीहृदयम् दीपिकासहितम् </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: योगिनीहृदयम् दीपिकासहितम्</li>
        
    </nav>
</aside>

      </main>
    </div>
    <footer class="bg-yellow  p-1" role="contentinfo">
  

  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH/actions/workflows/build.yml"><img src="https://github.com/vishvAsa/AgamaH/actions/workflows/build.yml/badge.svg"> Built </a> on 2022 Nov 24 17:54:10 UTC. (<a href="http://google.com/search?q=17%3a54%3a10%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
