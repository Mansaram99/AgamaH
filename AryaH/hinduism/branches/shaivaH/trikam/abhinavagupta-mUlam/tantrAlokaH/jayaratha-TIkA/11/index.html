<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे विश्वासटिप्पन्यः  | ११</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.105.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/" rel="alternate" type="application/rss+xml" title="आगमे विश्वासटिप्पन्यः" />
    <link href="/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/" rel="feed" type="application/rss+xml" title="आगमे विश्वासटिप्पन्यः" />

    <meta property="og:title" content="११" />
<meta property="og:description" content="एकादशमाह्निकम्
&quot; विवेक &quot;
स्वात्ममहाभीमरवामर्शनवशशकलिताध्वसन्तानः ।
भवदुर्गभञ्जनजयोत्साहो जयताज्जयोत्साहः ॥
इदानीमपरार्धेन कलाध्वानमुपक्रमते &ndash;
कलाध्वा वक्ष्यते श्रीमच्छाम्भवाज्ञानुसारतः ॥ ११-१ ॥
ननु कलैव नाम किमुच्यते यस्या अप्यध्वपरिभाषा स्यात्? &ndash; इत्याशङ्क्याह &ndash;
यथा पूर्वोक्तभुवनमध्ये निजनिजं गणम् ।
अनुयत्परतो भिन्नं तत्त्वं नामेति भण्यते ॥ ११-२ ॥
तथा तेष्वपि तत्त्वेषु स्ववर्गेऽनुगमात्मकम् ।
व्यावृत्तं परवर्गाच्च कलेति शिवशासने ॥ ११-३ ॥
तत्त्वेष्विति मध्ये, स्ववर्ग इति वक्ष्यमाणनीत्यैकतत्त्वादिरूपे,
व्यावृत्तमिति अश्वादिभ्य ए(इ)व गोत्वम् ॥ ३ ॥
अत्रैव पक्षान्तरं प्रदर्शयति &ndash;
केचिदाहुः पुनर्याऽसौ शक्तिरन्तः सुसूक्ष्मिका ।" />
<meta property="og:type" content="article" />
<meta property="og:url" content="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/" /><meta property="article:section" content="AryaH" />



<meta itemprop="name" content="११">
<meta itemprop="description" content="एकादशमाह्निकम्
&quot; विवेक &quot;
स्वात्ममहाभीमरवामर्शनवशशकलिताध्वसन्तानः ।
भवदुर्गभञ्जनजयोत्साहो जयताज्जयोत्साहः ॥
इदानीमपरार्धेन कलाध्वानमुपक्रमते &ndash;
कलाध्वा वक्ष्यते श्रीमच्छाम्भवाज्ञानुसारतः ॥ ११-१ ॥
ननु कलैव नाम किमुच्यते यस्या अप्यध्वपरिभाषा स्यात्? &ndash; इत्याशङ्क्याह &ndash;
यथा पूर्वोक्तभुवनमध्ये निजनिजं गणम् ।
अनुयत्परतो भिन्नं तत्त्वं नामेति भण्यते ॥ ११-२ ॥
तथा तेष्वपि तत्त्वेषु स्ववर्गेऽनुगमात्मकम् ।
व्यावृत्तं परवर्गाच्च कलेति शिवशासने ॥ ११-३ ॥
तत्त्वेष्विति मध्ये, स्ववर्ग इति वक्ष्यमाणनीत्यैकतत्त्वादिरूपे,
व्यावृत्तमिति अश्वादिभ्य ए(इ)व गोत्वम् ॥ ३ ॥
अत्रैव पक्षान्तरं प्रदर्शयति &ndash;
केचिदाहुः पुनर्याऽसौ शक्तिरन्तः सुसूक्ष्मिका ।">

<meta itemprop="wordCount" content="6583">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="११"/>
<meta name="twitter:description" content="एकादशमाह्निकम्
&quot; विवेक &quot;
स्वात्ममहाभीमरवामर्शनवशशकलिताध्वसन्तानः ।
भवदुर्गभञ्जनजयोत्साहो जयताज्जयोत्साहः ॥
इदानीमपरार्धेन कलाध्वानमुपक्रमते &ndash;
कलाध्वा वक्ष्यते श्रीमच्छाम्भवाज्ञानुसारतः ॥ ११-१ ॥
ननु कलैव नाम किमुच्यते यस्या अप्यध्वपरिभाषा स्यात्? &ndash; इत्याशङ्क्याह &ndash;
यथा पूर्वोक्तभुवनमध्ये निजनिजं गणम् ।
अनुयत्परतो भिन्नं तत्त्वं नामेति भण्यते ॥ ११-२ ॥
तथा तेष्वपि तत्त्वेषु स्ववर्गेऽनुगमात्मकम् ।
व्यावृत्तं परवर्गाच्च कलेति शिवशासने ॥ ११-३ ॥
तत्त्वेष्विति मध्ये, स्ववर्ग इति वक्ष्यमाणनीत्यैकतत्त्वादिरूपे,
व्यावृत्तमिति अश्वादिभ्य ए(इ)व गोत्वम् ॥ ३ ॥
अत्रैव पक्षान्तरं प्रदर्शयति &ndash;
केचिदाहुः पुनर्याऽसौ शक्तिरन्तः सुसूक्ष्मिका ।"/>

      
    

    <script type="text/javascript">
    
    let baseURL = "https:\/\/vishvAsa.github.io\/AgamaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH\/edit\/content\/\u0022,\u0022mainSections\u0022:[\u0022aryah\u0022],\u0022mainsections\u0022:[\u0022aryah\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH\/AryaH\/hinduism\/branches\/shaivaH\/trikam\/abhinavagupta-mUlam\/tantrAlokaH\/jayaratha-TIkA\/11\/".replace(basePath, "/");
  pageVars.pageParams = {};
  pageVars.pageSource = "AryaH\/hinduism\/branches\/shaivaH\/trikam\/abhinavagupta-mUlam\/tantrAlokaH\/jayaratha-TIkA\/11.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH/webpack_dist/uiLib-bundle.js"></script>




    <link rel="stylesheet" href="/AgamaH/css/fonts.css">
<link rel="stylesheet" href="/AgamaH/css/@fortawesome/fontawesome-free/css/solid.min.css">

<link rel="stylesheet" href="/AgamaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/" />
<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे विश्वासटिप्पन्यः <br/> ११</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select id="transliterationDropdown" size="1" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <a class="btn btn-secondary" onclick="module_uiLib.changeTextSize(2)">A+</a>  
          <a class="btn btn-secondary" onclick="module_uiLib.changeTextSize(-2)">A-</a>
          🗨:
          <select id="commentStyleDropdown" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandAll': 'true'})">↕️️</a></div>
          <div><a id="printButton" class="btn btn-secondary" onclick="module_uiLib.default.query.setParamsAndGo({'printLayout': 'on'})">🖨️️</a></div>
        </div>
        <div class="row col  d-flex justify-content-center">
          <div><a id="speakerButton" class="btn btn-secondary" onclick="module_uiLib.default.content.handleSpeakToggle()">🎧️</a></div>
          <button id="speakerPauseButton" class="btn btn-secondary">⏸</button>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
      <div id="audioOptionsDiv" class="row justify-content-center" hidden>
        <select id="voices" class="form-select bg-secondary text-light"></select>
        <div>
          <p class="lead">Vol</p>
          <input type="range" min="0" max="1" value="1" step="0.1" id="volume" />
          <span id="volume-label" class="ms-2">1</span>
        </div>
        <div class="mx-5">
          <p class="lead">Rate</p>
          <input type="range" min="0.1" max="10" value="1" id="rate" step="0.1" />
          <span id="rate-label" class="ms-2">1</span>
        </div>
        <div>
          <p class="lead">Pitch</p>
          <input type="range" min="0" max="2" value="1" step="0.1" id="pitch" />
          <span id="pitch-label" class="ms-2">1</span>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="११">११</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH/edit/content/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>एकादशमाह्निकम्</p>
<p>&quot; विवेक &quot;</p>
<p>स्वात्ममहाभीमरवामर्शनवशशकलिताध्वसन्तानः ।<br>
भवदुर्गभञ्जनजयोत्साहो जयताज्जयोत्साहः ॥</p>
<p>इदानीमपरार्धेन कलाध्वानमुपक्रमते &ndash;</p>
<p>कलाध्वा वक्ष्यते श्रीमच्छाम्भवाज्ञानुसारतः ॥ ११-१ ॥</p>
<p>ननु कलैव नाम किमुच्यते यस्या अप्यध्वपरिभाषा स्यात्? &ndash; <br>
इत्याशङ्क्याह &ndash;</p>
<p>यथा पूर्वोक्तभुवनमध्ये निजनिजं गणम् ।<br>
अनुयत्परतो भिन्नं तत्त्वं नामेति भण्यते ॥ ११-२ ॥</p>
<p>तथा तेष्वपि तत्त्वेषु स्ववर्गेऽनुगमात्मकम् ।<br>
व्यावृत्तं परवर्गाच्च कलेति शिवशासने ॥ ११-३ ॥</p>
<p>तत्त्वेष्विति मध्ये, स्ववर्ग इति वक्ष्यमाणनीत्यैकतत्त्वादिरूपे,<br>
व्यावृत्तमिति अश्वादिभ्य ए(इ)व गोत्वम् ॥ ३ ॥</p>
<p>अत्रैव पक्षान्तरं प्रदर्शयति &ndash;</p>
<p>केचिदाहुः पुनर्याऽसौ शक्तिरन्तः सुसूक्ष्मिका ।<br>
तत्त्वानां सा कलेत्युक्ता धरण्यां धारिका यथा ॥ ११-४ ॥</p>
<p>सुसूक्ष्मिकेति कार्यान्यथानुपपत्त्या परिकल्प्यमाना स्वयमलक्ष्यत्वात् ।<br>
एवं धरण्या यथा धारिका शक्तिरनुगतास्ति तथा परां काष्ठां<br>
प्राप्ताद् बहिर्मुखत्वान्निवर्तकत्वेन कलयित्री निवृत्त्याख्यापि &ndash;<br>
इत्युक्तं स्यात् । एवमबादिमूलान्तं तत्त्वचतुर्विंशतेरपि भेदव्यवहार<br>
एव प्रतिष्ठानेन कलयित्री प्रतिष्ठाख्या शक्तिः । एवमन्यासामपि<br>
सङ्कुचितात्मरूपत्वस्य वेदनेन मायीयपदस्योपशमनेन तदतीतत्वेन च<br>
कलनात्तदाख्यत्वं च ज्ञेयम् ॥ ४ ॥</p>
<p>न चात्र वस्तुतः पक्षद्वयेऽपि कश्चिद्विशेषोऽस्ति &ndash; इत्याह &ndash;</p>
<p>अत्र पक्षद्वये वस्तु न भिन्नं भासते यतः ।<br>
अनुगामि न सामान्यमिष्टं नैयायिकादिवत् ॥ ११-५ ॥</p>
<p>यतः पूर्वस्मिन्नपि पक्षे शक्तिरूपतामपहाय<br>
नैयायिकादिवदनुगममात्रलक्षण मेव सामान्यं नाभिपेर्तं<br>
तदुभयत्रापि शक्तिरूपत्वानुगमस्याविशेषान्न कश्चिदतिशय इति ॥ ५<br>
॥</p>
<p>अत्र चान्येषां मतान्तरमप्यस्ति &ndash; इत्याह &ndash;</p>
<p>अन्ये वदन्ति दीक्षादौ सुखसङ्ग्रहणार्थतः ।<br>
शिवेन कल्पितो वर्गः कलेति समयाश्रयः ॥ ११-६ ॥</p>
<p>ननु समयो नामेच्छामात्रनिबन्धनः सङ्केतः स<br>
चापारमार्थिकत्वादसत्यः, अत एव समयान्तरमप्युत्सहते, इत्येवं<br>
नियमो न स्यात् ? &ndash; इत्याशङ्क्याह &ndash;</p>
<p>कृतश्च देवदेवेन समयोऽपरमार्थताम् ।<br>
न गच्छतीति नासत्यो न चान्यसमयोदयः ॥ ११-७ ॥</p>
<p>अपारमार्थिकत्वागमनेऽसत्यत्वाभावे समयान्तरानुदये च<br>
देवदेवकृतत्वं हेतुः, अन्यथा ह्येतत्त्रयमप्यत्र सम्भाव्यं भवेत् &ndash;<br>
इति भावः ॥ ७ ॥</p>
<p>नन्वासां च किमनुगन्तव्यं किं वा सुखेन सङ्ग्रहणीयम् ? &ndash;<br>
इत्याशङ्क्याह &ndash;</p>
<p>निवृत्तिः पृथिवीतत्त्वे प्रतिष्ठाव्यक्तगोचरे ।<br>
विद्या निशान्ते शान्ता च शक्त्यन्तेऽण्डमिदं चतुः ॥ ११-८ ॥</p>
<p>अण्डमिदं चतुरिति, इदमेव निवृत्त्यादिकलासमव्याप्तिकमण्डचतुष्टयम्   - इत्यर्थः । तदुक्तम् ↓</p>
<p>&ldquo;पार्थिवं प्राकृतं चैव मायीयं शाक्तमेव च ।<br>
इति सङ्क्षेपतः प्रोक्तमेतदण्डचतुष्टयम् ॥&rdquo; (मा। वि। २।४९)</p>
<p>इति । &ldquo;शक्त्यन्ते&rdquo; इत्यनेन व्यापिनीपदादौ कलान्तरस्यावकाशोऽस्ति &ndash; इति<br>
प्रकाशितम् ॥ ८ ॥</p>
<p>तदाह ↓</p>
<p>शान्तातीता शिवे तत्त्वे कलातीतः परः शिवः ।</p>
<p>&ldquo;शिवे तत्त्वे&rdquo; इत्यर्थादाक्षिप्तशक्तितत्त्वे सर्वाविभागात्मनि<br>
षट्त्रिंशे यस्य समनन्तरमेव<br>
सकलसङ्कल्पनाकलङ्ककवलीकाराभिद्योतनायोपदेश्यजनापेक्षया<br>
सप्तत्रिंशादित्वेन कल्पितमपि रूपान्तरं लक्ष्यते । अत एवोक्तम् &ndash;<br>
&ldquo;कलातीतः परः शिवः&rdquo; इति । &ldquo;कलातीतः&rdquo; इति<br>
समग्रकलोज्झितत्वान्निष्कलः इत्यर्थः । अत एव &ldquo;परः&rdquo; इत्युक्तम् ॥</p>
<p>एतदेवोपपादयति ↓</p>
<p>नह्यत्र वर्गीकरणं समयः कलनापि वा ॥ ११-९ ॥</p>
<p>युज्यते सर्वतोदिक्कं स्वातन्त्र्योल्लासधामनि ।</p>
<p>वर्गीकरणं प्रकारद्वयात्मा पक्षः, आद्यः समयोऽन्यः कलना<br>
तथातथाविकल्पनम् । अत्र सर्वतः स्वातन्त्र्योल्लासधामत्वं हेतुः ॥ ९<br>
॥</p>
<p>ननु यद्येवं तत् शर्वक्रियाणां कर्ता शिवो विज्ञेयः&quot; इत्युपदेशादौ<br>
कथमसौ कलनीयतां यायात् ? &ndash; इत्याशङ्क्याह &ndash;</p>
<p>स्वातन्त्र्यात्तु निजं रूपम् बोद्धृधर्मादविच्युतम् ॥ ११-१० ॥</p>
<p>उपदेशतदावेशपरमार्थत्वसिद्धये ।<br>
बोध्यतामानयन्देवः स्फुटमेव विभाव्यते ॥ ११-११ ॥</p>
<p>यतोऽतः शिवतत्त्वेऽपि कलासङ्गतिरुच्यते ।</p>
<p>&ldquo;अतः&rdquo; इति बोद्धृत्वेऽपि स्वस्वातत्र्याद् बोद्ध्यत्वेन विभावनात्,<br>
कलासङ्गतिरिति तथातथाविकल्पनसम्बन्धः &ndash; इत्यर्थः । तदुक्तम् &ndash;</p>
<p>स्वातन्त्र्यान्मुक्तमात्मानं स्वातन्त्र्यादद्वयात्मनः ।<br>
प्रभुरीशादिसङ्कल्पैर्निर्माय व्यवहारयेत् ॥&quot; (रि।प्र। १।५।१६)</p>
<p>इति । एतच्च बहुप्रकारं प्रागुपपादितमिति न पुनरिहायस्तम् । इयता च<br>
कलास्वरूपमुक्तम् ॥ ११ ॥</p>
<p>ननु भवतु नामैतन्नास्माकमत्र विप्रतिपत्तिः किन्तु शक्त्यन्तमेव यावत्<br>
कस्मादण्डत्वमुक्तं न तु व्यापिन्यादौ? &ndash; इत्याशङ्क्याह &ndash;</p>
<p>अण्डं च नाम भुवनविभागस्थितिकारणम् ॥ ११-१२ ॥</p>
<p>प्राहुरावरणं तच्च शक्त्यन्तं यावदस्ति हि ।</p>
<p>तदिति आवरणम् ॥ १२ ॥</p>
<p>नन्वत्र भुवनानां विभागेनावस्थानमस्ति<br>
तत्कारणमण्डरूपमावरणं च नास्ति, &ndash; इत्यपूर्वमिदमभिधानम् &ndash;<br>
इत्याह &ndash;</p>
<p>यद्यपि प्राक् शिवाख्येऽपि तत्त्वे भुवनपद्धतिः ॥ ११-१३ ॥</p>
<p>उक्ता तथाप्यप्रतिघे नास्मिन्नावृतिसम्भवः ।</p>
<p>&ldquo;शिवाख्येऽपि तत्त्वे&rdquo; इति तात्स्थ्यात् व्यापिन्यादावपि &ndash; इत्यर्थः ।<br>
&ldquo;अप्रतिघे&rdquo; इति विश्वोत्तीर्णतया शून्यरूपत्वात्, आवृत्यभावे चायमेव<br>
विशेषणद्वारेण हेतुः ॥ १३ ॥</p>
<p>ननु प्रतीघातो नाम मूर्तधर्मो मूर्तत्वं च पृथिव्यामेव सम्भवेत्,<br>
ततश्च तामपहायान्यत्राण्डस्य सम्भवो न न्याय्यः &ndash; इत्याह &ndash;</p>
<p>नन्वेवं धरणीं मुक्त्वा शक्तौ प्रकृतिमाययोः ॥ ११-१४ ॥</p>
<p>अपि चाप्रतिघत्वेऽपि कथमण्डस्य सम्भवः ।<br>
अत्रास्मद्गुरवः प्राहुर्यत्पृथिव्यादिपञ्चकम् ॥ ११-१५ ॥</p>
<p>प्रत्यक्षमिदमाभाति ततोऽन्यन्नास्ति किञ्चन ।<br>
मेयत्वे स्थूलसूक्ष्मत्वान्मानत्वे करणत्वतः ॥ ११-१६ ॥</p>
<p>कर्तृतोल्लासतः कर्तृभावे स्फुटतयोदितम् ।<br>
त्रिंशत्तत्त्वं विभेदात्म तदभेदो निशा मता ॥ ११-१७ ॥</p>
<p>कार्यत्वकरणत्वादिविभागगलने सति ।<br>
विकासोत्कस्वतन्त्रत्वे शिवान्तं पञ्चकं जगुः ॥ ११-१८ ॥</p>
<p>यतः प्रत्यक्षसिद्धात्पृथिव्यादिपञ्चकादन्यत् किञ्चिन्नास्ति,<br>
तद्भित्त्यवलम्बनेनैव निखिलस्य विश्वस्योदयः इत्यर्थः । यतोऽस्य<br>
मेयत्वे सति उक्तहेतुपञ्चकबलात् त्रिंशतस्तत्त्वानां विभेदेनोदयः ।<br>
तथा च स्थूलसूक्ष्मरूपं पृथिव्यादीनां<br>
पञ्चकद्वयमेतद्रूपमेवेति तावन्नास्ति विप्रतिपत्तिः,<br>
ज्ञानांशस्पर्शात्प्रमाणरूपम् बुद्धीन्द्रियपञ्चकमप्येतन्मूलमेव ।<br>
नहि मेयमपहाय मानत्वं नाम किञ्चिद्भवेत् &ndash; इति भावः ।<br>
कर्त्रंशस्पर्शात् करणरूपम् कर्मेन्द्रियपञ्चकमप्येतदालम्बनमेव,<br>
कार्यमन्तरेण करणत्वायोगात् कर्तृत्वे च कार्यविषयमेव भवेत् &ndash; इति<br>
मनःप्रभृति तत्त्वपञ्चकमप्येवम्, अन्यथा हि कर्तृत्वमेव नोल्लसेत् ।<br>
यद्यप्यन्तःकरणत्रयं करणपक्षनिक्षिप्तमेव तथापि<br>
कर्तुरन्तरङ्गत्वाद् बहिष्करणद्वारेण च<br>
बाह्यविषयसंस्पर्शादेवमुक्तम् । प्रकृतेश्च<br>
बुद्ध्यादिकर्त्रुपकरणकारणत्वात्पारम्पर्येण<br>
कर्तृतोल्लासकत्वमित्येवमभिधानम् । एवं नियत्यादिकञ्चुकपञ्चकमपि</p>
<p>&ldquo;अधुनैव किञ्चिदेवेदमेव सर्वात्मनैव जानाति ।&rdquo; (परषा। १७ श्लो।)</p>
<p>इत्याद्युक्तयुक्त्या कर्तृत्वस्यैवोपोद्बलत्वात् तदवलम्बनमेवेति । नन्वेवं<br>
मायादि ततोऽन्यत्स्यात्? &ndash; इत्याशङ्क्याह &ndash; &ldquo;तदभेदः&rdquo; इत्यादि ।<br>
तच्छब्देनात्र पृथिव्यादीनां परामर्शः । एतदभेदे च कार्यस्य<br>
सूक्ष्मेण रूपेणावस्थानं भवेत् &ndash; इति भावः । विकासोत्केति,<br>
यथायथमिदन्तायाः सङ्कोचेनाहन्तायाः समुल्लासात्, इदन्तायाश्च<br>
सङ्कुचन्त्या अपि मेयनिष्ठत्वं निर्विवादमेवेति युक्तमुक्तमस्मद्गुरुभिः &ndash; &ldquo;पृथिव्यादिपञ्चकादन्यत् किञ्चिन्नास्ति&rdquo; इति ॥ १८ ॥</p>
<p>न च स्वोपज्ञमेवैतदुक्तम् &ndash; इत्याह &ndash;</p>
<p>श्रीमत्कालोत्तरादौ च कथितं भूयसा तथा ।<br>
पञ्चैतानि तु तत्त्वानि यैर्व्याप्तमखिलं जगत् ॥ ११-१९ ॥</p>
<p>तदेवाह &ndash; पञ्चेत्यादि । एतानीति पृथिव्यादीनि । यदुक्तं तत्र &ndash;</p>
<p>&ldquo;पृथिव्यापस्तथा तेजो वायुराकाशमेव च ।&rdquo;</p>
<p>इति ॥ १९ ॥</p>
<p>अत एव सद्योजातादेरप्येषैव व्याप्तिः सर्वत्रोच्यते &ndash; इत्याह &ndash;</p>
<p>पञ्चमन्त्रतनौ तेन सद्योजातादि भण्यते ।<br>
ईशानान्तं तत्र तत्र धरादिगगनान्तकम् ॥ ११-२० ॥</p>
<p>तेनेति पृथिव्यादीनामेवोक्तेन जगद्व्यापकत्वेन हेतुना, तत्र तत्र<br>
श्रीकालोत्तरादौ । यदुक्तं तत्र ↓</p>
<p>शद्यस्तु पृथिवी ज्ञेया वामो ह्यापः प्रकीर्तिताः ।<br>
अघोरस्तेज इत्युक्तं वायुस्तत्पुरुषः स्मृतः ॥</p>
<p>आकाशस्तु भवेदीशः स्वयं देवो महेश्वरः ।</p>
<p>इति ।</p>
<p>श्रीपरेऽपि शद्यः क्षितिर्जलं वामोऽघोरस्तेजो नरो मरुत् ।<br>
ईशः खं… ॥&quot;</p>
<p>इति ॥ २० ॥</p>
<p>एवं शक्त्यन्तमेव यावदावरणं सम्भवतीत्युपपादितम्, ततश्च<br>
व्यापिन्यादावावरणं नास्ति &ndash; इत्याह &ndash; शिवतत्त्वमतः<br>
शून्यातिशून्यं स्यादनाश्रि(वृ)तम् । &ldquo;अतः&rdquo; इति शक्त्यन्तमेव<br>
यावदावरणस्य सम्भवात् । शून्यातिशून्यमिति, &ldquo;शून्यात्&rdquo;<br>
व्यापिन्यादिपदाद्भावसंस्कारस्यापि प्रक्षयादतिशून्यं षट्त्रिंशं<br>
तत्त्वम् &ndash; इत्यर्थः । अत एवावरणविगमात् &ldquo;अनावृतम्&rdquo; &ndash; इत्युक्तम् ।<br>
ततश्च नात्राण्डव्यपदेशः &ndash; इति युक्तमुक्तं शक्त्यन्तं<br>
यावदण्डत्वमिति ॥</p>
<p>नन्वेवं विश्वोत्तीर्णमेव षट्त्रिंशं तत्त्वमित्युक्तं भवेत्, ततश्च<br>
स्वतन्त्रबोधैकरूपम् विश्वमयं परं तत्त्वमिति रिक्ता वाचोयुक्तिः स्यात्<br>
? &ndash; इत्याशङ्क्याह &ndash;</p>
<p>$$$$$यत्तु सर्वाविभागात्म स्वतन्त्रं बोधसुन्दरम् ॥ २१ ॥</p>
<p>सप्तत्रिंशं तु तत्प्राहुस्तत्त्वं परशिवाभिधम् ।</p>
<p>इह खलु विश्वोत्तीर्णत्वेऽपि विश्वमयमेकमेव रूपम् स्वतन्त्रबोधात्मकं<br>
परं तत्त्वं यत् सर्वत्र षट्त्रिंशं तत्त्वमित्युद्धोष्यते । तत्र<br>
चाविद्यापदपतिताः प्रतिपत्तारो विप्रतिपद्यन्ते ↓ यदेकस्मिन्नेव रूपे<br>
कथं विरुद्धधर्मसंसर्गः स्यादिति, यदभिप्रायेणैवैतद्रूपमतः <br>
पृथक्कृत्योक्तम् &ndash; सप्तत्रिंशमिति । नहि वस्तुतः किञ्चिदेवं तत्त्वं<br>
सम्भवति, तथात्वे हि &ldquo;षट्त्रिंशत्तत्त्वमुखानि&rdquo; इत्यादिश्रुतिविरोधः<br>
स्यात् । न चैवमत्र कश्चिद्विरोधः, स ह्युभयवस्त्वधिष्ठानो भवेत् ।<br>
न चात्रैकमपि वस्तु सम्भवति, नहि परं तत्त्वमधिकृत्य विश्वमेव<br>
नाम किञ्चिद्वस्तु सदस्ति यदुत्तीर्णत्वेन यन्मयत्वेन चात्र विरोधः<br>
परापतेत् । तस्मात् षट्त्रिंशस्यैव तत्त्वस्य<br>
सर्वाविभागात्मत्वाद्यात्मकमेकं रूपम् सप्तत्रिंशत्वेन परिकल्पितं<br>
भेदात्तान् प्रमातॄन् प्रत्येवमुपदेशात् ॥ २१ ॥</p>
<p>नन्वेवमस्तु को दोषः, एतस्यापि रूपस्य भावनोपदेशादौ पुनर्यदा<br>
वेद्यभावः परिकल्प्यते तदा कस्य प्रमातृत्वं स्यात् ? &ndash;<br>
इत्याशङ्क्याह &ndash;</p>
<p>तस्याप्युक्तनयाद्वेद्यभावेऽत्र परिकल्पिते ॥ ११-२२ ॥</p>
<p>यदास्ते ह्यनवच्छिन्नं तदष्टात्रिंशमुच्यते ।</p>
<p>उक्तनयादिति, स्वातन्त्र्यात्तु निजं रूपम्&quot; (त।आ। ११।१०) इत्यादिरूपात् ।<br>
यदिति विश्वोत्तीर्णाद्यपेक्षया तृतीयं रूपम्, वस्तुतो हि<br>
विश्वोत्तीर्णत्वादिरूपत्वेऽपि स्वतन्त्रबोधः परमार्थः &ndash;<br>
इत्यादिनीत्यानवच्छिन्नं बोधमात्रमेवास्य परं रूपम्<br>
यदष्टात्रिंशमिति परिकल्प्यते ॥ २२ ॥</p>
<p>नन्वेवं तस्यापि वेद्यत्वपरिकल्पनेऽन्यः प्रमाता कल्पनीयस्तस्याप्यन्य<br>
इत्यनवस्था स्यात् ? &ndash; इत्याशङ्क्याह ↓</p>
<p>न चानवस्था ह्येवं स्याद् दृश्यतां हि महात्मभिः ॥ ११-२३ ॥</p>
<p>एतदेव दर्शयति ↓</p>
<p>यद्वेद्यं किञ्चिदाभाति तत्क्षये यत्प्रकाशते ।<br>
तत्तत्त्वमिति निर्णीतं षट्त्रिंशं हृदि भासते ॥ २४ ॥</p>
<p>&ldquo;तत्क्षये&rdquo; इति तस्य समनान्तस्य वेद्यस्य । यदिति वेदकैकरूपम्,<br>
प्रकाशते इत्ययत्नमेव सर्वेषां साक्षात्कृतं भवेत् &ndash; इत्यर्थः ।<br>
यदाहुः &ndash;</p>
<p>नाथ वेद्यक्षये केन न दृश्योऽस्येकको भवान् ।&quot; (उ। स्तो। १।८)</p>
<p>इति । षट्त्रिंशमिति, विश्वोत्तीर्णं रूपम् &ndash; इत्यर्थः ॥ २४ ॥</p>
<p>नन्वेवमस्य किं विश्वविविक्ततैव रूपमुतान्यत्किञ्चित्तदतिरिक्तम् ? &ndash;<br>
तदाह &ndash;</p>
<p>तत्किं न किञ्चिद्वा किञ्चिदित्याकाङ्क्षावशे वपुः ।</p>
<p>तत्राद्यः पक्षो दूरापेतः, नहि घटाभाव एव पटस्य रूपम्<br>
भवितुमर्हति; अतश्चैतदनागूर्यैव पक्षान्तरं दर्शयति &ndash;</p>
<p>चिदानन्दस्वतन्त्रैकरूपं तदिति देशने ॥ ११-२५ ॥</p>
<p>सप्तत्रिंशं समाभाति तत्राकाङ्क्षा च नापरा ।</p>
<p>तत्र चिता बोधसुन्दरत्वमानन्दे(न)च सर्वाविभागात्मत्वमुक्तम् ।<br>
शक्तिदशायामेव हि विश्वमविभागेन भवेत् &ndash; इति भावः । एवमुपदेशे<br>
च षट्त्रिंशदतिरिक्तं रूपमुपदिष्टं भवेदित्युक्तम् &ndash; &ldquo;इति देशने<br>
सप्तत्रिंशं समाभाति&rdquo; इति । नहि यदेव विश्वोत्तीर्णं तदेव<br>
विश्वमयं भवितुमर्हति &ndash; इत्युक्तप्रायम् । एवं चास्य चिदानन्देत्यादिना<br>
साक्षात्तात्त्विकं रूपमुक्तम &ndash; इत्यत्रान्यत् किञ्चिदाकाङ्क्षणीयं<br>
नास्तीत्युक्तम् &ndash; तत्राकाङ्क्षा च नापरेति ॥ २५ ॥</p>
<p>एवमुपदेश्यत्वादेव वेद्यभावः पुनरवस्थितः &ndash; इत्यस्य केनचिद्वेदकेन<br>
भाव्यम्, स एव पुनः कतरः ? &ndash; इत्याशङ्क्याह &ndash;</p>
<p>तच्चापि कॢप्तवेद्यत्वं यत्र भाति स चिन्मयः ॥ ११-२६ ॥</p>
<p>अष्टात्रिंशत्तमः सोऽपि भावनायोपदिश्यते ।<br>
यदि नाम ततः सप्तत्रिम्श एव पुनर्भवेत् ॥ ११-२७ ॥</p>
<p>&ldquo;चिन्मयः&rdquo; इत्यनवच्छिन्नबोधमात्ररूपः &ndash; इत्यर्थः । नन्वियमेव<br>
सानवस्था यत्तस्य वेद्यभावे कल्पिते प्रमात्रन्तरेण भाव्यं<br>
तस्याप्येवमिति ? तदेतदाशङ्क्याह &ndash; सोऽपीत्यादि ॥ २७ ॥</p>
<p>ननु कथमष्टात्रिम्श एव सप्तत्रिंशो भवेत्? &ndash; इत्याशङ्क्याह &ndash;</p>
<p>अविभागस्वतन्त्रत्वचिन्मयत्वादिधर्मता ।<br>
समैव वेद्यीकरणं केवलं त्वधिकं यतः ॥ ११-२८ ॥</p>
<p>विरुद्धधर्माध्यासस्तावद्भेदहेतुरित्यविवादः ।<br>
सर्वाविभागात्मत्वादेश्चाविशेषात् स एवात्र नास्ति &ndash; इति<br>
कुतस्त्योऽयमनयोर्भेदः । यावता हि वेद्यत्वमात्रमत्राधिकं<br>
येनैकैकस्य वेद्यत्वं परिकल्प्यतेऽन्यस्य च वेदकत्वम् । एवमेवंविधं<br>
परं तत्त्वं यदा कल्पितवेद्यभानं(वम्) भवेत् तदा<br>
सप्तत्रिंशमुच्यतेऽन्यथा त्वष्टात्रिंशमिति । न चाष्टात्रिंशस्यैव<br>
वेद्यभावे कल्पिते सप्तत्रिंशादन्यदपूर्वं किञ्चिद्रूपमुक्तं भवेत्,<br>
नाप्यन्यस्य तद्वेदकस्य कल्प्यमानस्य ततः, इत्यनयोः<br>
क्रियाव्यवहारवत्पारस्परिक एव वेद्यवेदकभावः &ndash; इत्यनवस्थाया न<br>
कश्चिदवकाशः । वस्तुतो हि सर्वशास्त्रेषु षट्त्रिंशत्वेन<br>
गीयमानमनवच्छिन्नं बोधमात्रमेव परतत्त्वमित्युक्तम्, तस्यैव पुनः<br>
स्वस्वातन्त्र्यादेवं भेदोल्लासो येन मायाप्रमात्रपेक्षया महागुरूणां<br>
यथागममेवमुपदेशः &ndash; इत्यलं पिष्टपेषणेन । आः किमुच्यते<br>
यथागममिति, को नामायमागमः, न तावत्प्रकृतं पूर्वशास्त्रम्, न हि<br>
तत्रैतत्किञ्चिदुक्तं प्रत्युत तत्र दीक्षादौ</p>
<p>&ldquo;षट्त्रिंशत्तत्त्वभेदने न्यासोऽयं समुदाहृतः ।&rdquo; (मा।वि। ६।६)</p>
<p>इत्याद्येतद्विरुद्धमेवाभिहितम् । ग्रन्थकृता च तत्त्वाध्वप्रकाशनादौ<br>
तत्र तत्र तन्मतानुवर्तनमेव कृतम् । एवंविधश्च कश्चिदागमोऽपि न<br>
संवादितः । प्रक्रियाप्रतिपादकाश्चान्ये सर्व एवागमास्तथैवेति किं<br>
नाम तथाविधमागमान्तरमस्ति यदनतिक्रमेणापूर्वतयैवमुपदेशः<br>
इति ? अस्त्येव ह्येवंविधमागमान्तरम् । तथा च श्रीकुलरत्नमालायाम् &ndash;</p>
<p>&ldquo;तत्त्वाध्वानं प्रवक्ष्यामि यथा ज्ञास्यसि सुव्रते ।<br>
चरशक्तिद्वयं पूर्वं तदूर्ध्वं पञ्चकं स्मृतम् ॥</p>
<p>चतुष्कं च ततो देवि द्विरन्ध्रं जन्म एव च ।<br>
व्याप्तिर्वैकुण्ठसङ्घट्टो व्याप्तिश्चैव तु लम्बिका ॥</p>
<p>रन्ध्रं तु अष्टमं देवि अर्धेन्दुः कुण्डली प्रिये ।<br>
शान्तं चैव प्रशान्तं च विन्दुर्नित्योदितस्तथा ॥</p>
<p>ऊर्ध्वे नादं विजानीयात्षट्चक्राणि तदूर्ध्वतः ।<br>
शक्तितत्त्वं तु षट्चक्रं शिवतत्त्वं तथैव च ॥</p>
<p>अष्टात्रिंशदमी तत्त्वास्तथाध्वायं वरानने ।<br>
लौकिको यो न जानाति कथं दीक्षां तु कारयेत् ॥&rdquo;</p>
<p>इत्याद्युक्तम् । नन्वत्र परमेश्वरेण प्रतिज्ञयापि तत्त्वाध्वप्रवचनं<br>
पञ्चत्रिंशषट्त्रिंशयोरेव तत्त्वयोः साक्षादभिधानं कृतं न तु<br>
प्रसिद्धानामपि तत्त्वान्तराणाम्, का वार्ता तु<br>
सप्तत्रिंशाष्टात्रिंशयोः, प्रत्युत म्लिष्टप्रायमालूनविशीर्णं<br>
किं तावदप्रातीतिकमुक्तम् &ndash; इति न जानीमः । ननु स्थितमेवात्र<br>
सर्वतत्त्वप्रवचनं किन्तु षट्त्रिंशत्तत्त्वविषयायामविगीतायामपि<br>
प्रसिद्धौ सप्तत्रिंशाष्टात्रिंशयोरपूर्वतयाभिधानेन<br>
सुकुमारहृदयानामागमिकानां सम्मोहो मा भूदिति करुणापरस्य<br>
परमेश्वरस्य गूढार्थतया यथोक्तनीत्या मायाप्रमात्रपेक्षया<br>
कल्पनामात्रसारमेवमभिधानम्, तच्च गुरूपसेवनादावदृष्टकष्टैः<br>
स्वावमर्शशून्यैश्च कथमेवमेवावगम्यते ↓ इत्यामुखे<br>
म्लिष्टप्रायत्वादि लक्ष्यते । वस्तुतस्तु स्थितमेव<br>
सर्वतत्त्वानामभिधानम् । तथा च चरशब्देनात्र<br>
चरेर्गत्यर्थत्वाद्गतिक्रियोच्यते, तस्याश्चाकरणिका क्रिया न सम्भवति &ndash; इति साधकतमतया परिकल्प्यमाना पादेन्द्रियात्मिका येयं शक्तिस्तस्या<br>
यद्द्वयं समस्तशरीरव्यापकत्वेऽपि<br>
अधिष्ठात्रधिष्ठेययोरभेदोपचारान्मुख्यमधिष्ठानस्थानं<br>
पादयुग्मम्, तेन तत्त्वक्रमप्रवचनस्य प्रक्रान्तत्वाद्धरातत्त्वं<br>
लक्ष्यते &ndash; इति पूर्वं प्रथमं स्थौल्यस्य परां काष्ठां प्राप्तं<br>
धरातत्त्वं स्मृतम् &ndash; इत्यर्थः । तदूर्ध्वमप्यबाद्याकाशान्तं<br>
चतुष्कमावृत्त्या &ldquo;तदूर्ध्वं च पञ्चकं चतुष्कम्&rdquo; गन्धतन्मात्रं<br>
पुमन्तं तत्त्वविंशकं स्मृतमित्येवं पञ्चविंशतितत्त्वान्युक्तानि &ndash;<br>
इति सिद्धम् । चतुष्कशब्दस्य च तदूर्ध्वपदानन्तरं निर्देष्टव्यत्वेऽपि<br>
उभयत्रापि सम्बन्धसहिष्णुताप्रतिपादनाभिप्रायेणात्र निर्देशः ।<br>
एषां च गणनामात्रेणैव निर्देशे दर्शनान्तरेष्वपि प्रसिद्धत्वं<br>
निमित्तम्, अत एव स्मृतमित्युक्तं न तूच्यते इत्युक्तमिति वा । तदनन्तरमपि<br>
&ldquo;द्विरन्ध्रम्&rdquo; द्वे रन्ध्रे ज्ञानक्रियालक्षणं मार्गद्वयं तद्गतं<br>
&ldquo;जन्म&rdquo; स्वरूपगोपनाबलात्तिरस्कृतस्य प्रतिप्रसवभङ्ग्या किञ्चित्त्वेन<br>
पुनराविर्भवनम्, तेन तदुपोद्बलकं कलाविद्यात्मकं<br>
तत्त्वद्वयमेतदित्युक्तं स्यात् । कञ्चुकानां च<br>
क्रमस्यावास्तवत्वादनयोः प्राधान्यात्पुंस्तत्त्वानन्तर्येण वचनम् ।<br>
&ldquo;व्याप्तिः&rdquo; विशिष्टाप्तिः सामान्याकारविषयमात्रावच्छिन्नः &ldquo;किञ्चिन्मे<br>
भूयात्&rdquo; इत्येवमात्मक आसङ्गो रागतत्त्वम् &ndash; इत्यर्थः । &ldquo;वैकुण्ठेन&rdquo;<br>
कण्ठदेशस्थेन विष्णुना सह शङ्घट्टो&quot; मेलनमस्यास्ति ↓ इत्यनेन<br>
नियतितत्त्वमुक्तम् । अस्यापि ह्यङ्गुलदीक्षायां<br>
वक्ष्यमाणक्रमेणादूरविप्रकर्षात्कण्ठ एव देशः &ndash; इत्याशयः ।<br>
यद्वा स्थितिकारिणो वैकुण्ठस्य नियतिसंरक्षणमेव मुख्यया वृत्त्या<br>
कार्यमित्यस्यास्तथात्वमुक्तम् । &ldquo;व्याप्तिः&rdquo; व्यापकत्वात्कालतत्त्वम्, न हि<br>
तत्किञ्चिज्जगदुदरवर्त्ति पदार्थजातं सम्भवति यन्न कालेन कलितमिति<br>
। लम्बिकेति, तात्स्थ्यान्माया । &ldquo;पाठक्रमादार्थः क्रमो बलीयान्&rdquo; इति<br>
स्थित्या बिन्दुर्वेदनमिति, वेद्यतेऽनेनेति वा विद्या तदाख्यं द्वात्रिंशं<br>
तत्त्वम् &ndash; इत्यर्थः । तथा स एव</p>
<p>&ldquo;रिश्वरो बहिरुन्मेषः … ।&rdquo; (रि।प्र। ३।१।३)</p>
<p>इत्याद्युक्त्या नित्योदितोऽत एव विदिक्रियाकर्तृत्वेन प्रवृत्तत्वाद्<br>
बहिरुल्लसद्रूप ईश्वरस्तदाख्यं तत्त्वमिति यावत् । अस्यैव<br>
चावान्तरमात्रप्रमेयसङ्ग्रहणपरत्वेनार्धेन्दुरिति विशेषणम् । अत एव<br>
नादान्तस्यापि नादान्तःकारो व्याकार्यः । नादमिति, सादाशिवं तत्त्वम्   - इत्यर्थः । &ldquo;ऊर्ध्वे&rdquo; इत्यस्यावृत्त्या सदाशिवस्याप्यूर्ध्वे &ldquo;कुण्डली&rdquo;</p>
<p>&ldquo;…टदूर्ध्वं शक्तिकुण्डली ।&rdquo;</p>
<p>इति वचनाच्छक्तिः । यथायथमावरणविगमाच्च &ldquo;शान्तम्&rdquo; व्यापिन्याः,<br>
&ldquo;प्रशान्तम्&rdquo; समनाया रूपम् । एतच्च कुण्डल्यादित्रयं<br>
तात्स्थ्यादूर्ध्वं ब्रह्मरन्ध्रेर्ध्वर्ती &ndash; इत्यर्थः । तच्च<br>
रन्ध्रमष्टमं नादादारभ्य वैलोम्येन तावत्सङ्ख्याकत्वात्; अनेन<br>
चैवंरूपम् पञ्चत्रिंशं शक्तितत्त्वमुक्तम् । ननु यद्येवं तत् &ldquo;षट्<br>
चक्राणि तदूर्ध्वतः&rdquo; इति तच्छब्देन किं नादः परामृश्यते किमुत<br>
व्यवहितमपि कुण्डल्यादित्रयम्, एवम्परामर्शेऽपि &ldquo;षट् चक्राणि&rdquo; इति<br>
किमुच्यते ? &ndash; इत्याशङ्क्योक्तम् &ndash; शक्तितत्त्वं तु षट्चक्रमिति । षट्<br>
चक्राणि शक्तितत्त्वादन्यन्न किञ्चित् &ndash; इत्यर्थः । परमेश्वरस्य हि<br>
स्वातन्त्र्याख्या समवायिनी शक्तिरेव समनादिनेच्छादिना<br>
चान्तर्बहीरूपेण त्रैरूप्येण प्रस्फुरन्ती सती षट्चक्रं<br>
शक्तितत्त्वमित्युक्तम् । चक्रशब्दो ह्यत्र &ldquo;कृती च्छेदने&rdquo; इत्यस्य धातो<br>
रूपम् विवक्षितम्, तेन यथोक्तगत्या षोढा भेदितम् &ndash; इत्यर्थः । ननु<br>
&ldquo;पञ्चत्रिंशत्तत्त्वी शिवनाथस्यैव शक्तिरुक्तेयम्&rdquo; इत्याद्युक्त्या<br>
शिवतत्त्वं तावत्षट्त्रिंशमेव &ndash; इति नास्ति विप्रतिपत्तिः,<br>
सर्वत्रैवागमे च तथैवाविगीता प्रसिद्धिरिति कथम् &ldquo;अष्टात्रिंशदमी<br>
तत्त्वा&rdquo; इत्युपसंहृतम् ? &ndash; इत्याशङ्क्योक्तम् &ndash; तथैवेति षट्चक्रमेव<br>
षोढा विकस्वरम् &ndash; इत्यर्थः । &ldquo;कस विकासे&rdquo; इत्यस्य हि धातोरयं<br>
प्रयोगः । नन्वेवमपि शिवतत्त्वस्य षोढा<br>
विकसितत्वादेकचत्वारिंशत्तत्त्वानि स्युः, षट्त्रिंशदेवेति पुनरपि<br>
तदवस्थ एव स दोषः, कथम् &ldquo;अष्टात्रिंशत्तत्त्वानि&rdquo; इति ? नैतत्,<br>
उक्तनीत्या हि षट्त्रिंशस्यैव शिवस्य<br>
स्वप्रकाशत्वेऽप्युपदेशभावनादौ कल्पितायामपि प्रमेयतायां तथा<br>
हि &ldquo;यादृशो यक्षस्तादृशो बलिरप्यस्य&rdquo; इतिवत् तादृशेनैव प्रमात्रा<br>
भाव्यमिति सप्तत्रिंशं रूपं कल्पितम्,<br>
तस्याप्येवंरूपतायामष्टात्रिंशम्,<br>
तस्याप्येवंरूपतायामनवस्थापरिहाराय पुनः सप्तत्रिंशमेवरूपम्<br>
प्रमातृत्वेन कल्पितम् &ndash; इति त्रयस्याप्यस्य प्रत्येकं<br>
मातृत्वमेयत्वरूपत्वे शिवतत्त्वस्य षट्चक्रत्वं येन<br>
&ldquo;अष्टात्रिंशत्तत्त्वानि&rdquo; इत्युपसंहृतम् । नन्वेवमपि<br>
&ldquo;अष्टात्रिंशत्तत्त्वानि&rdquo; इति न युज्यते, सप्तत्रिंशस्यापि मेयत्वे कल्पिते<br>
षट्त्रिम्श एव यथोक्तगत्या प्रमातास्तु<br>
किमनवस्थादायिनाष्टात्रिंशेनाप्युपकल्पितेन &ndash; इति चतुश्चक्रमेवास्तु<br>
शिवतत्त्वम् । ननूक्त एवात्र परिहारो यावता हि एकस्यैव षट्त्रिंशस्य<br>
तत्त्वस्य मायाप्रमात्रपेक्षया विश्वोत्तीर्णत्वेऽपि विश्वमयत्वं<br>
प्रमातृत्वेऽपि प्रमेयत्वं च कथं नाम सङ्गच्छताम् &ndash;<br>
इत्येतदपास्यं वर्तते । तच्चोभयमपि<br>
सप्तत्रिंशाष्टात्रिंशयोरेवोपकल्पनेनोपशाम्यति, द्वयोरपि<br>
भिन्नविषयत्वेनैव कृतार्थत्वस्योक्तत्वात्; आपतन्ती चानवस्था<br>
परिह्रियमाणा श्रोतॄणां परं सुखावबोधाय स्यात् न<br>
सम्भाव्यमानेत्यप्यष्टात्रिंशस्य परिकल्पने बलवदवलम्बनमित्यास्ताम्<br>
। वस्तुतस्तु षट्त्रिंशमेव सर्वंसहमित्युक्तप्रायम् । अत एव<br>
श्रीप्रत्यभिज्ञाकारादिभिः &ldquo;प्रथमस्य तथा भावे प्रद्वेषः<br>
किन्निबन्धनः ।&rdquo; इत्यादि हृदि समाधाय षट्त्रिंशस्यैव शिवस्य<br>
न्यायसिद्धं स्वप्रकाशत्वमभ्युपगम्य नैतत्किञ्चिदुक्तम्, किं<br>
त्वियदेवोक्तं यत् &ndash;</p>
<p>स्वातन्त्र्यान्मुक्तमात्मानं स्वातन्त्र्यादद्वयात्मनः ।<br>
प्रभुरीशादिसङ्कल्पैर्निर्माय व्यवहारयेत् ॥&quot; (रि।प्र। १।५।१६)</p>
<p>इति । ग्रन्थकृता पुनस्तदेव भित्तितयावलम्ब्य<br>
तदागमार्थव्याचिकीर्षापरतयैवमभिहितम् ↓ इति सर्वं सुस्थम् ॥ २८ ॥</p>
<p>एवमेतत्प्रसङ्गादभिधाय प्रकृतमेवोपक्षेप्तुं न<br>
केवलमेभिरेवमखिलं जगद्व्याप्तं यावद्भङ्ग्यन्तरेणापि &ndash; इत्याह &ndash;</p>
<p>धरायां गुणतत्त्वान्ते मायान्ते क्रमशः स्थिताः ।<br>
गन्धो रसो रूपमन्तः सूक्ष्मभावक्रमेण तु ॥ ११-२९ ॥</p>
<p>इति स्थिते नये शक्तितत्त्वान्तेऽप्यस्ति सौक्ष्म्यभाक् ।<br>
स्पर्शः कोऽपि सदा यस्मै योगिनः स्पृहयालवः ॥ ११-३० ॥</p>
<p>तत्स्पर्शान्ते तु संवित्तिः शुद्धचिद्व्योमरूपिणी ।<br>
यस्यां रूढः समभ्येति स्वप्रकाशात्मिकां पराम् ॥ ११-३१ ॥</p>
<p>श्पर्शः&quot; इति सञ्चरत्पिपीलिकास्पर्शप्रायः । यदुक्तम् &ndash;</p>
<p>&ldquo;शक्तिं भित्त्वा ततो देवि त्वक्शेषे व्यापिनी भवेत् ।<br>
भवेदनुभवस्तत्र स्पर्शो यद्वत्पिपीलिका ॥&rdquo; (स्व। ४।३८२)</p>
<p>इति । स च शौक्ष्म्यभाक्&quot; स्थूलसूक्ष्मान्तरविलक्षणोऽतः &ldquo;कोऽपि&rdquo; &ndash;<br>
इत्युक्तम् । अतश्च स एव परमुपेयः, इत्युक्तं &ndash; &ldquo;यस्मै योगिनः<br>
स्पृहयालवः&rdquo; इति । न चायमकाण्डकूष्माण्डन्यायेनात्रावस्थितः ↓<br>
इत्युक्तम् &ldquo;इति स्थिते नये&rdquo; इति । तेन धरायां गन्धः प्रकृत्यन्ते रसो<br>
मायान्ते रूपमित्यन्तः सूक्ष्मेण रूपेण स्थितानीति न्यायमवलम्ब्य &ndash;<br>
इत्यर्थः । अत एव चैतदन्ते सर्वभावसङ्क्षयात्, &ldquo;व्योमरूपिणी<br>
शुद्धज्ञानरूपा संवित्तिः&rdquo; &ndash; इत्युक्तम् । अत्र च व्योमरूपत्वोक्त्या<br>
शक्त्यन्तादौ गुणगुणिनोरभेदोपचाराद्वाय्वादिरूपत्वं ज्ञेयम् ।<br>
परामित्यर्थात्संवित्तिम् ॥ ३१ ॥</p>
<p>नन्वेषां भूतगुणत्वाविशेषेऽपि योगिना स्पर्श एव स्पृहणीयो न<br>
रूपादयः &ndash; इत्यत्र किं प्रमाणम् ? &ndash; इत्याशङ्क्याह ↓</p>
<p>अतो विन्दुरतो नादो रूपमस्मादतो रसः ।<br>
इत्युक्तं क्षोभकत्वेन स्पन्दे स्पर्शस्तु नो तथा ॥ ११-३२ ॥</p>
<p>इहोन्मेषादिशब्दव्यपदेश्यपरतत्त्वनिभालनोद्यतानामप्यनुन्मूलितदेहाह<br>
म्भाविनां योगिनामचिरात् तत एव विन्दुनादाद्यभिव्यक्तिवत्सिद्धिभूतो<br>
रूपादिरपि परतत्त्वासादनविघ्नप्रायत्वात् क्षोभकत्वेन प्रवर्तते न<br>
तथा स्पर्शः &ndash; इति श्रीस्पन्दशास्त्रादावुक्तम् । तत्र चास्य &ndash;</p>
<p>&ldquo;प्रवर्तन्तेऽचिरेणैव क्षोभकत्वेन देहिनः ।&rdquo; (स्प। ४।१२)</p>
<p>इति द्वितीयमर्धम् । रूपमन्धकारेऽपि तत्तद्दृश्याकारदर्शनम् ।<br>
रसवद्वस्तुविरहेऽपि लोलाग्रादावमृताद्यास्वादः ॥ ३२ ॥</p>
<p>ननु भवत्वेवं स्पर्शस्य स्पृहणीयत्वं को दोषः<br>
पृथिव्यादितत्त्वपञ्चकस्य पुनरेवमवस्थाने किं प्रमाणम् ? &ndash;<br>
इत्याशङ्क्याह &ndash;</p>
<p>मतं चैतन्महेशस्य श्रीपूर्वे यदभाषत ।<br>
धारिकाप्यायिनी बोद्ध्री पवित्री चावकाशदा ॥ ११-३३ ॥</p>
<p>एभिः शब्दैर्व्यवहरन् निवृत्त्यादेर्निजं वपुः ।</p>
<p>बोद्ध्रीति, तेजसो भास्वरत्वेन दर्शनप्राधान्यात् । पवित्रीति,<br>
अधराधरस्य भूतभावादेः<br>
संविदात्मकसारसङ्ग्रहणायासारप्रायं जाड्यादिरूपत्वं<br>
शिथिलयन्ती &ndash; इत्यर्थः । यदुक्तमनेनैव &ndash;</p>
<p>निबिडजडिमबन्धाद् बन्धुरत्वं प्रयातं</p>
<p>शिथिलयति यतः सा ग्रन्थिविस्फोटनेन ।</p>
<p>अधरपदनिविष्टं तेन सा शान्तशक्ति</p>
<p>प्रसरसरणिरुक्ता तादृशेनैव नाम्ना ॥&quot;</p>
<p>इति । &ldquo;पूञ् पवने&rdquo; इत्यस्य ह्ययं प्रयोगः । उत्पूयिनीति त्वैशः<br>
पाठः । एभिः शब्दैरिति धरादिरूपत्वं गमयद्भिः &ndash; इत्यर्थः ॥<br>
३३ ॥</p>
<p>एतदुपसंहरन्नन्यदवतारयति &ndash;</p>
<p>पञ्चतत्त्वविधिः प्रोक्तस्त्रितत्त्वमधुनोच्यते ॥ ११-३४ ॥</p>
<p>विज्ञानाकलपर्यन्तमात्मा विद्येश्वरान्तकम् ।<br>
शेषे शिवस्त्रितत्त्वे स्यादेकतत्त्वे शिवः परम् ॥ ११-३५ ॥</p>
<p>यदुक्तम् ↓</p>
<p>&ldquo;विज्ञानाकलपर्यन्तमात्मतत्त्वमुदाहृतम् ।<br>
रिश्वरान्तं च विद्याह्वं शेषं शिवपदं विदुः ॥&rdquo; (मा। वि। २।४७)</p>
<p>इति । इह चानेन</p>
<p>&ldquo;एकत्रिपञ्चाद्यैस्तत्त्वकल्पनम्&rdquo; (त। १।२९६)</p>
<p>इत्यनुजोद्देशोद्दिष्टस्यैव तत्त्वकल्पनादेः प्रमेयस्यावकाशो दर्शित इति<br>
॥ ३५ ॥</p>
<p>ननु पृथिव्यादेस्तत्त्वपञ्चकस्याखिलतत्त्वव्यापकत्वेनाभिधानात्<br>
तत्त्वाध्वरूपत्वमेव &ndash; इति नास्ति विमतिः, त्रित्त्वादेः पुनः<br>
कलादिवत्किमध्वान्तरत्वमुत तत्त्वाध्वत्वमेव? &ndash; इत्याशङ्क्याह &ndash;</p>
<p>इमौ भेदावुभौ तत्त्वभेदमात्रकृताविति ।<br>
तत्त्वाध्वैवायमित्थं च न षडध्वस्थितेः क्षतिः ॥ ११-३६ ॥</p>
<p>अयमिति समनन्तराह्निकद्वयोक्तः । यतस्तत्तद् व्याप्तिगर्भीकारेण<br>
तत्त्वाध्वन एवैतद्भेदवैचित्र्यमिति, अतश्च</p>
<p>…&ldquo;षड्वधोऽध्वा प्रकीर्तितः ।&rdquo;</p>
<p>इत्यादिप्रत्यभिज्ञाया न काचित् खण्डना &ndash; इत्युक्तम् &ndash; इत्थं च न<br>
षडध्वस्थितेः क्षतिरिति ॥ ३६ ॥</p>
<p>एतदेवान्यत्राप्यतिदिशति &ndash;</p>
<p>प्रकृत् पुमान्यतिः कालो माया विद्येशसौशिवौ ।<br>
शिवश्च नवतत्त्वेऽपि विधौ तत्त्वाध्वरूपता ॥ ११-३७ ॥</p>
<p>एवमष्टादशाख्येऽपि विधौ न्यायं वदेत्सुधीः ।</p>
<p>उक्तं च</p>
<p>&ldquo;…णवतत्त्वीं प्रचक्ष्महे ।&rdquo;</p>
<p>इत्युपक्रम्य</p>
<p>&ldquo;प्रकृतिः पुरुषश्चैव नियतिः काल एव च ।<br>
माया विद्या तथेशश्च सदाशिवशिवौ तथा ॥&rdquo;</p>
<p>इति । न्यायमिति, तत्त्वाध्वरूपतायां साधकमेव &ndash; इत्यर्थः । तदुक्तम्   -</p>
<p>&ldquo;शब्दः स्पर्शश्च रूपं च रसो गन्धश्च पञ्चमः ।<br>
मनो बुद्धिरहङ्कारो गुणाः प्रकृतिरेव च ॥</p>
<p>पुरुषो नियतिश्चैव कालो माया तथैव च ।</p>
<p>विद्या चैवेश्वरं तत्त्वं सादाख्यं शक्तिगोचरः ।<br>
अष्टादशैवं तत्त्वानि… ॥&rdquo;</p>
<p>इति ॥ ३७ ॥</p>
<p>ननु तत्त्वाद्यध्वनामन्यतमेनैव प्रकारेण दीक्षा सिद्ध्येदिति मूलतः<br>
षड्वधत्वमेव किमर्थमुक्तम्, तत्राप्यवान्तरवैचित्र्यम् ? &ndash;<br>
इत्याशङ्क्याह &ndash;</p>
<p>यत्र यत्र हि भोगेच्छा तत्प्राधान्योपयोगतः ॥ ११-३८ ॥</p>
<p>अन्यान्तर्भावनातश्च दीक्षानन्तविभेदभाक् ।</p>
<p>अनेके हि दीक्ष्याः &ndash; इति तत्तदाशयानुसारं कस्यचिदध्वनः<br>
प्राधान्यमितरेषां च गुणभावो येनैवं दीक्षाया अप्यानन्त्यम् ।<br>
एवं तत्त्वाध्वन्यपि कस्यचित्तत्त्वस्य प्राधान्यं कस्यचिच्च गुणभावो<br>
येनैवमनेकभेदत्वम्, तथात्वे चैषां न<br>
तत्त्वाध्वरूपताप्रच्यावस्तत्त्वभेदमात्रकृतत्वादेवंरूपत्वस्य ॥ ३८<br>
॥</p>
<p>तदाह &ndash;</p>
<p>तेन षट्त्रिंशतो यावदेकतत्त्वविधिर्भवेत् ॥ ११-३९ ॥</p>
<p>तत्त्वाध्वैव स देवेन प्रोक्तो व्याससमासतः ।</p>
<p>तेनेति, उक्तेन न्यायेन । प्रोक्त इति सर्वत्रागमे । यदुक्तम् ↓</p>
<p>&ldquo;तत्त्वैः षट्त्रिंशतार्धेन तदर्धेनाथ पञ्चभिः ।<br>
स्थितिरेकेन वा कार्या परापरविभूतये ॥&rdquo;</p>
<p>इति ॥ ३९ ॥</p>
<p>ननु</p>
<p>&ldquo;अक्के चेन्मधु विन्देत किमर्थं पर्वतं व्रजेत् ।&rdquo;</p>
<p>इति न्यायेन यद्येकतत्त्वात्मना सङ्क्षिप्तेनैव प्रकारेण दीक्षा सिद्ध्येत्<br>
तत्किमन्यैर्विस्तृतैः प्रकारैः ? &ndash; इत्याशङ्क्याह &ndash;</p>
<p>एकतत्त्वविधिश्चैष सुप्रबुद्धं गुरुं प्रति ॥ ११-४० ॥</p>
<p>शिष्यं च गतभोगाशमुदितः शम्भुना यतः ।</p>
<p>गतभोगाशमिति मुमुक्षुमेव &ndash; इत्यर्थः ॥ ४० ॥</p>
<p>ननु दीक्षया शिवतत्त्वं नामासाद्यम् &ndash; इति सर्वत्रोक्तम्, तच्चादित एव<br>
सिद्धमिति किमनया व्यस्तया समस्तया वा? &ndash; इत्याशङ्क्याह &ndash;</p>
<p>भेदं विस्फार्य विस्फार्य शक्त्या स्वच्छन्दरूपया ॥ ११-४१ ॥</p>
<p>स्वात्मन्यभिन्ने भगवान्नित्यं विश्रमयन् स्थितः ।</p>
<p>एतदेव परमेश्वरस्य परं स्वातन्त्र्यं यदेवं भेदमवभासयति च<br>
दीक्षादिक्रमेणाद्वयैकपरमार्थे स्वात्मनि च विश्रमयति, इति ।<br>
यदभिप्रायेणैव प्रागेव &ndash;</p>
<p>&ldquo;प्रतिक्षणं विश्वमिदं स्वसंविदि विलापयन् ।<br>
विसृजंश्च ततो भूयः शश्वद्भैरवतां व्रजेत् ॥&rdquo; (तम्। ५।३६)</p>
<p>इत्याद्युक्तम् ॥ ४१ ॥</p>
<p>इदानीं प्रकृतमेवोपसंहरन्नन्यदवतारयति &ndash;</p>
<p>इत्थं त्र्यात्माध्वनो भेदः स्थूलसूक्ष्मपरत्वतः ॥ ११-४२ ॥</p>
<p>मेयभागगतः प्रोक्तः पुरतत्त्वकलात्मकः ।<br>
अधुना मातृभागस्थं रूपम् त्रेधा निरूप्यते ॥ ११-४३ ॥</p>
<p>प्रोक्त इत्यष्टमाह्निकात्प्रभृति । त्रेधेति पदमन्त्रवर्णगतत्वे<br>
स्थूलसूक्ष्मपरत्वेन &ndash; इत्यर्थः । एतदेव हि वर्णानां परत्वं<br>
यत्स्थूलसूक्ष्मौ पदमन्त्रावप्येतद्व्याप्तावेव, इति । अत एव<br>
चानुजोद्देशोद्दिष्टस्य वर्णभेदक्रमाख्यस्यापि प्रमेयस्यावकाशो दत्तः<br>
॥ ४३ ॥</p>
<p>तदाह ↓</p>
<p>यत्प्रमाणात्मकं रूपमध्वनो मातृभागगम् ।<br>
पदं ह्यवगमात्मत्वसमावेशात्तदुच्यते ॥ ११-४४ ॥</p>
<p>तदेव च पदं मन्त्रः प्रक्षोभात्प्रच्युतं यदा ।<br>
गुप्तभाषी यतो माता तूष्णीम्भूतो व्यवस्थितः ॥ ११-४५ ॥</p>
<p>यन्नाम हि प्रमात्रंशाश्रयणेन प्रमाणात्मकं<br>
बाहिर्मुख्यात्प्रक्षुब्धमध्वनो रूपम् तत्पदमुच्यते तथागमेऽभिधीयते   - इत्यर्थः । यतः पद्यते ज्ञायतेऽनेनार्थः, इत्यवगमात्मकं पदम्,<br>
अध्वनोऽप्यवगमात्मत्वसमावेशात्, इत्येव प्रमाणात्मकत्वे हेतुः,<br>
प्रकाशावेशमन्तरेण हि प्रकाश्यं नाम न किञ्चन प्रकाशेत &ndash;<br>
इत्याशयः । यदा च तदेव पदं<br>
प्रमाणात्मकाद्रूपात्प्रच्युतमन्तर्मुखत्वादक्षुब्धं रूपमाप्तं तदा<br>
प्रमात्रात्मा मन्त्रो यतोऽसौ प्रक्षोभाभावादौदासीन्येनावस्थानात्<br>
&ldquo;गुप्तभाषी&rdquo; अन्तःपरामर्शात्मकः इत्यर्थः । अत एव &ldquo;मन्त्रः&rdquo;<br>
इत्यन्वर्थमभिधानम् ? &ndash; इति भावः ॥ ४५ ॥</p>
<p>नन्वस्य तूष्णीम्भूतत्वादन्तःपरामर्शात्मकत्वे किं प्रमाणम् ? &ndash;<br>
इत्याशङ्क्याह &ndash;</p>
<p>तथापि न विमर्शात्मरूपं त्यजति तेन सः ।<br>
प्रमाणात्मविमर्शात्मा मानवत्क्षोभभाङ् न तु ॥ ११-४६ ॥</p>
<p>मन्त्राणां च पदानां च तेनोक्तं त्रिकशासने ।<br>
अभिन्नमेव स्वं रूपं निःस्पन्दक्षोभिते परम् ॥ ४७ ॥</p>
<p>नह्यसौ तूष्णीम्भूतत्वेऽपि</p>
<p>श्वभावमवभासस्य विमर्शं विदुः&quot; (रि। प्र। १।५।११)</p>
<p>इत्याद्युक्तयुक्त्या विमर्शात्मकतां जहाति, इति प्रमाणवदस्यापि विमर्श<br>
एव स्वभावो येनानयोः स्वरूपे न कश्चिद्भेदः । अत एव<br>
वक्ष्यमाणगत्या श्रीपूर्वशास्त्रे पदानां मन्त्राणां चैकमेव<br>
रूपमुक्तम्; किं त्वयमेवानयोर्विशेषो यन्मानं क्षुब्धम्, माता<br>
पुनरक्षुब्धः &ndash; इति । तदुक्तम् &ldquo;मानवत्क्षोभभाङ् न तु&rdquo; इति,<br>
निःस्पन्दक्षोभिते परम्&quot; इति च ॥ ४७ ॥</p>
<p>एवं स्थूलसूक्ष्मभेदेन पदमन्त्राध्वस्वरूपम् निरूप्य परत्वेन<br>
वर्णाध्वानमपि निरूपयति ↓</p>
<p>औदासीन्यपरित्यागे प्रक्षोभानवरोहणे ।<br>
वर्णाध्वा मातृभागे स्यात् पूर्वं या कथिता प्रमा ॥ ११-४८ ॥</p>
<p>सा तु पूर्णस्वरूपत्वादविभागमयी यतः ।</p>
<p>इह परिमितप्रमातृदशाधिशायिनीमुदासीनतां परित्यजन्ती<br>
प्रमाणसमुचितं क्षुब्धं रूपम् चानवरूढा,<br>
इत्यर्थात्पूर्णतारूपा या प्रमितिः पूर्वमुक्ता सैव<br>
प्रमात्रंशाश्रयणेन वर्णाध्वा स्यात्, यदियं दशा<br>
स्वात्ममात्रविश्रान्त्या क्षोभोपशमान्मातृमानादिगर्भीकारेण<br>
तदविभिन्नस्वभावा &ndash; इत्यर्थः ॥ ४८ ॥</p>
<p>अत एवात्र पदमन्त्रक्रोडीकारसहिष्णुतयैव वर्णाध्वनो निर्देशः &ndash;<br>
इत्याह &ndash;</p>
<p>तत एकैकवर्णत्वं तत्त्वे तत्त्वे क्षमादितः ॥ ११-४९ ॥</p>
<p>कृत्वा शैवे परे प्रोक्ताः षोडशार्णा विसर्गतः ।</p>
<p>पूर्णत्वादेव चास्या दशायाः क्षित्यादितत्त्वचतुस्त्रिंशतौ<br>
क्षकारात्प्रभृति एकमेव वर्णं योजयित्वा &ldquo;परे&rdquo;<br>
पूर्णत्वाद्व्यापकतयाभिमतेऽर्थात् सशक्तिके &ldquo;शैवे&rdquo; शिवाख्ये<br>
षट्त्रिंशे तत्त्वे संहारप्रक्रमस्याध्वशुद्धावुचितत्वात्<br>
विसर्गादारभ्यानुलोम्येनाकारपर्यन्तं स्वरषोडशकमुक्तम् ॥ ४९ ॥</p>
<p>ननु यदि नाम निर्विभागपरिपूर्णसंविदात्मिका सा दशा, कुतस्त्योऽयं<br>
विभागः? &ndash; इत्याशङ्क्याह &ndash;</p>
<p>तत्र शक्तिपरिस्पन्दस्तावान् प्राक् च निरूपितः ॥ ११-५० ॥</p>
<p>यश्चायं षोढाध्वविभागः स पूर्वस्तच्छक्तिपरिस्पन्द एवेत्युक्तं<br>
प्राग्बहुशः । तस्येति सम्बन्धमात्रे वाच्ये तत्रेति सप्तम्या<br>
तद्भित्तिलग्नत्वमेवावेदितम् ॥ ५० ॥</p>
<p>एतदेव सङ्कलयितुं प्रतिजानीते &ndash;</p>
<p>सङ्कलय्योच्यते सर्वमधुना सुखसंविदे ।</p>
<p>सर्वमिति षडध्वजातम् ॥</p>
<p>तदेवाह ↓</p>
<p>पदमन्त्रवर्णमेकं पुरषोडशकं धरेति च निवृत्तिः ।<br>
तत्त्वार्णमग्निनयनं रसशरपुरमस्त्रमन्त्रपदमन्या ॥ ११-५१ ॥</p>
<p>मुनितत्त्वार्णं द्विकपदमन्त्रं वस्वक्षिभुवनमपरकला ।<br>
अग्न्यर्णतत्त्वमेककपदमन्त्रं सैन्यभुवनमिति तुर्या ॥ ११-५२ ॥</p>
<p>षोडश वर्णाः पदमन्त्रतत्त्वमेकं च शान्त्यतीतेयम् ।<br>
अभिनवगुप्तेनार्यात्रयमुक्तं सङ्ग्रहाय शिष्येभ्यः ॥ ११-५३ ॥</p>
<p>पदमन्त्रवर्णमिति समाहारः । एकमिति क्षकाररूपम् । <br>
पुरषोडशकमिति कालाग्न्यादिवीरभद्रान्तम् ।<br>
भुवनविभागश्चायमष्टमाह्निकान्ते,</p>
<p>&ldquo;श्रीपूर्वशासने पुनरष्टादशाधिकं शतं कथितम् ।<br>
तदिह प्रधानमधिकं सङ्क्षेपेणोच्यते शोध्यम् ॥&rdquo; (८।४।३६)</p>
<p>इत्यादिना सिद्धान्ततयोक्त इति तत एवात्रानुसन्धेयः किं<br>
तत्संवादनग्रन्थगौरवेण । निवृत्तिरिति, येह धारिकेत्युक्ता ।<br>
&ldquo;अग्नयः&rdquo; त्रयः नयने&quot; द्वे, तेनाबादीन्यव्यक्तान्तानि तत्त्वानि,<br>
हादिङान्ता वर्णाश्च त्रयोविंशतिः । &ldquo;रसाः&rdquo; षट्, &ldquo;शराः&rdquo; पञ्च<br>
। एवं षट्पञ्चाशत् पुराणि । &ldquo;अस्त्राणि&rdquo; शराः पञ्च, तेन द्वे<br>
चतुरक्षरे, त्रीणि पञ्चाक्षराणि, इति पञ्च पदानि मन्त्राश्च ।<br>
अन्येति, आप्यायिन्यपरर्याया प्रतिष्ठा । मुनीति सप्त, तेन<br>
पुमादिमायान्तानि तत्त्वानि जादिघान्ताश्च वर्णाः । द्विकेति, तेन<br>
पञ्चाक्षरमेकं द्व्यक्षरं द्वितीयं चेति पदे मन्त्रौ च । &ldquo;वसवः&rdquo;<br>
अष्टौ &ldquo;अक्षिणी&rdquo; द्वे, तेनाष्टाविंशतिर्भुवनानि । अपरकलेति,<br>
बोधिन्यपरपर्याया विद्या । &ldquo;अग्नयः&rdquo; त्रयः, तेन गखका वर्णा<br>
विद्येश्वरसदाशिवाश्च तत्त्वानि । एककेति, तेन त्र्यक्षरं पदं<br>
मन्त्रश्च । शैन्यानि&quot; अक्षौहिण्योऽष्टादश । तुर्येति,<br>
उत्पूयिन्यपरपर्याया शान्ता । षोडशेति, विसर्गाद्यकारान्ताः ।<br>
स्वरषोडशकात्मकमेवैकं पदं मन्त्रश्च । तत्त्वमिति, शिवाख्यं<br>
षट्त्रिंशम्, तच्च सशक्तित्वेऽपि प्राधान्यादेकम्, शक्तिर्हि न<br>
शक्मिमतो भिन्ना भवितुमर्हति &ndash; इति भावः । वस्तुतस्तु<br>
व्यापकतयाभिमतं तत्त्वद्वयमेव, यदभिप्रायेणैव श्रीपूर्वशास्त्रे   -</p>
<p>&ldquo;षट्त्रिंशत्तत्त्वभेदेन न्यासोऽयं समुदाहृतः ।&rdquo; (मा।वि। ६।६)</p>
<p>इत्युक्तम् । शान्त्यतीतायां च भुवनानि न सम्भवन्ति &ndash; इति नात्र<br>
तन्निर्देशः । यदुक्तम् &ndash;</p>
<p>&ldquo;… शान्त्यतीता त्वभुवनैव ।&rdquo; (८।४५२)</p>
<p>इति । एवमप्यधिकृत्य पदवर्णविभागो मन्तव्यः । एवमष्टादशोत्तरं<br>
शतं भुवनानि, षट्त्रिंशत्तत्त्वानि, पञ्च कलाः, दश पदानि,<br>
तावन्त एव मन्त्राः, पञ्चाशद्वर्णाश्चेति षोढाध्वा ↓ इति<br>
पिण्डार्थः । तदुक्तम् &ndash;</p>
<p>&ldquo;आद्यं धारिकया व्याप्तं तत्रैकं तत्त्वमिष्यते ।<br>
एकमेकं पृथक् क्षार्णं पदार्णमनुषु स्मरेत् ॥</p>
<p>कालाग्निभुवनाद्यावद्वीरभद्रपुरोत्तमम् ।<br>
पुरषोडशकं ज्ञेयं षड्विधोऽध्वा प्रकीर्तितः ॥</p>
<p>आप्यायिन्या द्वितीयं च तत्र तत्त्वानि लक्षयेत् ।<br>
त्रयोविंशत्यबादीनि तद्वट्टाद्यक्षराणि च ॥</p>
<p>पदानि पञ्च मन्त्राश्च षट्पञ्चाशत्पुराणि च ।<br>
तत्त्वानि सप्त बोधिन्या तच्चतुर्धा पुराणि च ॥</p>
<p>तृतीये सप्त वर्णाः स्युः पदमन्त्रद्वयद्वयम् ।<br>
उत्पूयिन्या चतुर्थं तु तत्र तत्त्वत्रयं विदुः ॥</p>
<p>वर्णत्रयं मन्त्रमेकं पदमेकं च लक्षयेत् ।<br>
अष्टादश विजानीयाद्भुवनानि समासतः ॥</p>
<p>शिवतत्त्वं परं शान्तं कला तत्रावकाशदा ।<br>
स्वरषोडशकं मन्त्रं पदं चैकं विलक्षयेत् ॥</p>
<p>इत्येवं षड्विधोऽप्यध्वा समासात्परिकीर्तितः ।&rdquo; (मा।वि। २।५७)</p>
<p>इति । अभिनवगुप्तेति स्वनामोदीरणस्यायमाशयो &ndash; यदेतावत्प्रमेयजातं<br>
विस्तरीतुमिव सङ्ग्रहीतुमप्यनन्यसाधारणं ममैव परं<br>
प्रावीण्यमिति ॥ ५३ ॥</p>
<p>ननु पारमेश्वरः शक्तिपरिस्पन्द एव षोढाध्वा इति प्राङ्निरूपितम्,<br>
तत्कथमिदानीं तत्त्वभुवनादितया बहीरूपत्वेनापि तस्य<br>
स्वरूपमुक्तम्? &ndash; इत्याशङ्क्याह &ndash;</p>
<p>सोऽयं समस्त एवाध्वा भैरवाभेदवृत्तिमान् ।<br>
तत्स्वातन्त्र्यात्स्वतन्त्रत्वमश्नुवानोऽवभासते ॥ ११-५४ ॥</p>
<p>यद्यपि वस्तुतः समस्तोऽयमध्वा पूर्णप्रकाशभिन्न एव तथापि<br>
तदिच्छयैव तदतिरिक्तायमानतया स्वातन्त्र्येण प्रस्फुरेद् येनास्य<br>
बहीरूपतयाऽवभासः ॥ ५४ ॥</p>
<p>ननु कलाद्यध्वा मेयभागगतत्वाद् बहिः स्वातन्त्र्येणावभासतां<br>
नाम, मन्त्राद्यध्वा पुनः प्रमातृभागगतः इति कथमस्य<br>
तथाभावः स्यात्? &ndash; इत्याशङ्क्याह &ndash;</p>
<p>तथाहि मातृरूपस्थो मन्त्राध्वेति निरूपितः ।</p>
<p>मन्त्राद्यध्वा हि प्रमातृभागगतोऽपि तथा स्वतन्त्र एव इत्येवं समस्त<br>
एवाध्वायमविशेषेण निरूपितः समनन्तरमेवोक्तः &ndash; इत्यर्थः ॥</p>
<p>नन्वयं मन्त्राद्यध्वा प्रमातृभागगतश्च स्वातन्त्र्येणावभासेत चेति<br>
विप्रतिषिद्धमेतत्? &ndash; इत्याशङ्क्यैतदेवोपपादयति &ndash;</p>
<p>तथाहि चिद्विमर्शेन ग्रस्ता वाच्यदशा यदा ॥ ११-५५ ॥</p>
<p>शिवज्ञानक्रियायत्तमननत्राणतत्परा ।<br>
अशेषशक्तिपटलीलीलालाम्पट्यपाटवात् ॥ ११-५६ ॥</p>
<p>च्युता मानमयाद्रूपात् संविन्मन्त्राध्वतां गता ।</p>
<p>यदा हि चेतनव्यापारमयप्रमाणरूपेण विमर्शनेन बाह्यमर्थजातं<br>
स्वात्मसात्कृतं तदा निखिलस्य चक्षुरादीन्द्रियवृत्तिस्वभावस्य<br>
शक्तिनिकुरम्बकस्य या &ldquo;लीला&rdquo; बहिःप्रसरणं तत्र &ldquo;लाम्पट्यात्&rdquo;<br>
औत्सुक्यात् यदौन्मुख्यात्मकं पाटवमेवंविधात्<br>
क्षुब्धान्मानमयाद्रूपादवरूढा, अत एव शिवस्य</p>
<p>&ldquo;विमर्श एव देवस्य शुद्धे ज्ञानक्रिये यतः ।&rdquo; (रि। प्र। १।८।११)</p>
<p>इत्यादिनीत्या स्वातन्त्र्यमात्ररूपयोर्ज्ञानक्रिययोरायत्तं<br>
तदेकपरमार्थं यन्मननमिदमिति परामर्शः, तथा<br>
त्राणमिदम्परामर्शविश्रान्तिभूरहन्तापरामर्शस्तत्र तत्परा<br>
बहिरौन्मुख्यविरमात्तदेकविश्रान्ता सङ्कुचितप्रमातृरूपा<br>
संविन्मन्त्राध्वतां गता तन्मयतया प्रस्फुरिता &ndash; इत्यर्थः ॥ ५६ ॥</p>
<p>द्विविधं हि संविदः परिस्फुरणं क्षुब्धमक्षुब्धं च ।<br>
तत्राक्षुब्धतायामस्याः प्रमातृत्वे मन्त्राध्वत्वम्, अन्यथा पुनः<br>
प्रमाणत्वे पदाध्वत्वम्, तदाह &ndash;</p>
<p>प्रमाणरूपतामेत्य प्रयात्यध्वा पदात्मताम् ॥ ११-५७ ॥</p>
<p>एतदेवोपपादयति ↓</p>
<p>तथा हि मातुर्विश्रान्तिर्वणान्सङ्घट्य तान्बहून् ।</p>
<p>प्रमाता हि वदकषादीननेकान्वर्णान् सङ्क्षोभ्य तत्तत्पदनिष्पत्त्या<br>
तं तमर्थमधिगच्छेत् येनास्य स्वात्मनि क्षोभोपरमः स्यात् ॥</p>
<p>ननु सङ्घट्टने वर्णानामेव क्षोभः स्यान्न प्रमातुरिति कस्तस्य<br>
तदुपरमार्थः? &ndash; इत्याशङ्क्याह &ndash;</p>
<p>सङ्घट्टनं च क्रमिकं सञ्जल्पात्मकमेव तत् ॥ ११-५८ ॥</p>
<p>विकल्पस्य स्वकं रूपं भोगावेशमयं स्फुटम् ।<br>
अतः प्रमाणतारूपं पदमस्मद्गुरुर्जगौ ॥ ११-५९ ॥</p>
<p>क्रमिकमिति पूर्वापररूपत्वाद्वाचः, अत एव</p>
<p>&ldquo;तत्पूर्वजनितसंस्कारसहितोऽन्त्यो वर्णो वाचकः&rdquo;</p>
<p>इति भङ्ग्या सन्धाय जल्पनात्सञ्जल्पात्मकम् &ndash; इत्युक्तम् ।<br>
विनानुसन्धानमेव पदसम्पत्त्यभावात् क्रमिकैर्वर्णैः क<br>
इवार्थाधिगमो भवेत् &ndash; इति भावः । एतदेव च<br>
&ldquo;शब्दसंसर्गयोग्यार्थप्रतीतिः कल्पना&rdquo; इत्यादिनीत्या विकल्पस्य<br>
तात्त्विकं रूपम् &ndash; इत्याह &ndash; विकल्पस्य स्वकं रूपमिति । नन्वेवमपि<br>
प्रमातुः कः क्षोभः? &ndash; इत्याशङ्क्याह &ndash; स्फुटं भोगावेशमयमिति,<br>
तत्तदर्थानुभवोदितसुखदुःखादिवेदनात्मकम् &ndash; इत्यर्थः । &ldquo;अतः&rdquo; इति<br>
भोगावेशमयत्वेन प्रमातृक्षोभरूपत्वात् ॥</p>
<p>इह वाचकतया साजात्येन वर्णाध्वनः प्रसङ्गेऽपि</p>
<p>&ldquo;ज्ञानं न जायते किञ्चिदुपष्टम्भनवर्जितम् ।&rdquo;</p>
<p>इत्यादिनीत्या प्रमेयमन्तरेण प्रमाणतैव न भवेत् &ndash;<br>
इत्येतदानन्तर्येण प्रमेयभागस्थं कलाद्यध्वत्रयमभिधत्ते । तत्रापि<br>
मेयस्य मानरूपतावेशे कलाध्वत्वम्, अन्यथा तु सूक्ष्मत्वे स्थूलत्वे च<br>
तत्त्वाध्वत्वं भुवनाध्वत्वं च &ndash; इत्याह &ndash;</p>
<p>प्रमाणरूपतावेशमपरित्यज्य मेयताम् ॥ ११-६० ॥</p>
<p>गच्छन्कलनया योगादध्वा प्रोक्तः कलात्मकः ।<br>
शुद्धे प्रमेयतायोगे सूक्ष्मस्थूलत्वभागिनि ॥ ११-६१ ॥</p>
<p>तत्त्वाध्वभुवनाध्वत्वे क्रमेणानुसरेद् गुरुः ।</p>
<p>कलनयेति, कलना हि विकल्पनं तदेव च प्रमाणसतत्त्वम् &ndash; इत्युक्तं<br>
प्राग्बहुशः । &ldquo;शुद्धे&rdquo; इति प्रमाणतावेशशून्ये &ndash; इत्यर्थः ॥ ६१ ॥</p>
<p>एवं प्रमातृप्रमाणप्रमेयानन्तरं तत्सम्बन्धनिबन्धनं<br>
प्रमाणफलरूपम् वर्णाध्वानं वक्तुमुपक्रमते &ndash; <br>
प्रमेयमानमातॄणां यद्रूपमुपरि स्थितम् ॥ ६२ ॥</p>
<p>प्रमात्मात्र स्थितोऽध्वायं वर्णात्मा दृश्यतां किल ।</p>
<p>उपरि स्थितमिति, प्रमेयादीनां त्रयाणामपि विश्रान्तिधाम &ndash; इत्यर्थः<br>
॥ ६२ ॥</p>
<p>तदेवाह ↓</p>
<p>उच्छलत्संविदामात्रविश्रान्त्यास्वादयोगिनः ॥ ११-६३ ॥</p>
<p>सर्वाभिधानसामर्थ्यादनियन्त्रितशक्तयः ।<br>
सृष्टाः स्वात्मसहोत्थेऽर्थे धरापर्यन्तभागिनि ॥ ११-६४ ॥</p>
<p>आमृशन्तः स्वचिद्भूमौ तावतोऽर्थानभेदतः ।<br>
वर्णौघास्ते प्रमारूपां सत्यां बिभ्रति संविदम् ॥ ११-६५ ॥</p>
<p>इह खलु &ldquo;अविभागा तु पश्यन्ती सर्वतः संहृतक्रमा ।<br>
स्वरूपज्योतिरेवान्तः सूक्ष्मा वागनपायिनी ॥&rdquo; (वा। प।)</p>
<p>इत्यादिनीत्या क्रमस्यानुन्मीलनात्परस्परमनासादितविभागवर्णौघा<br>
भगवता स्वचिद्भूमौ पश्यन्त्यात्मनि शुद्धविद्यादशायां<br>
मायादिधरान्ते स्वाविभिन्ने वाच्यरूपतत्तत्तत्त्वाद्यात्मन्यर्थे सति<br>
तावतो धरान्तानेवार्थानभेदेनामृशन्तोऽहन्ताच्छादितेदन्ता-<br>
परामर्शसाराः सन्तः शृष्टाः&quot; समुल्लासिताः &ndash; इत्यर्थः ।<br>
नन्वेषां प्रतिनियतार्थविषयमेव वाचकत्वं च दृश्यते न<br>
सर्वार्थविषयमिति किमेतदुक्तम्? &ndash; इत्याशङ्क्याह &ndash; सर्वाभिधानेत्यादि<br>
। यदभिप्रायेण वैयाकरणैरपि शर्वः शब्दः<br>
सर्वार्थप्रतिपादनशक्तियुक्तः&quot; इत्याद्युक्तम् ।<br>
सर्वाभिधानसामर्थ्येऽपि किं निमित्तम्? &ndash; इत्युक्तम् &ndash; उच्छलदित्यादि ।<br>
परस्यां हि संविदि सर्वभावनिर्भरत्वात्सर्वमस्ति &ndash; इत्यभिप्रायः ।<br>
त एव च वर्णाः प्रमारूपां प्रमात्रादित्रयविश्रान्तिमयीं<br>
पारमार्थिकीं संविदं &ldquo;बिभ्रति&rdquo; पुष्णन्ति तन्मयतयैव प्रस्फुरन्ति &ndash; इत्यर्थः ॥ ६५ ॥</p>
<p>ननु शब्दार्थव्युत्पत्तिबालिशानां बालादीनामपि सम्भवत्येव प्रमेति<br>
कथमेतदुक्तं &ldquo;वर्णा एव बिभ्रति? &ndash; इत्याशङ्क्याह &ndash;</p>
<p>बालास्तिर्यक्प्रमातारो येऽप्यसङ्केतभागिनः ।<br>
तेऽप्यकृत्रिमसंस्कारसारामेनां स्वसंविदम् ॥ ११-६६ ॥</p>
<p>भिन्नभिन्नामुपाश्रित्य यान्ति चित्रां प्रमातृताम् ।</p>
<p>अकृत्रिमसंस्कारसारामिति, स्वारसिकपरामर्शपरमार्थाम् &ndash; इत्यर्थः<br>
। ननु चिदेकस्वभावनिर्विभागसहजपरामर्शसारप्रमाश्रयणे<br>
बालतिर्यगादीनामव्युत्पत्तिविशेषेऽपि कथङ्कारं परस्परं<br>
प्रमातृतायां वैचित्र्यं स्यात्? &ndash; इत्याशङ्क्योक्तम् &ndash; भिन्नभिन्नामिति,<br>
स्वस्वातन्त्र्यमायानुवेधोपरतसङ्कोचाम् &ndash; इत्यर्थः । (यदुक्तम्) &ndash;</p>
<p>&ldquo;व्यवहाराः प्रतायन्ते तिरश्चामपि तद्वशात् ।&rdquo;</p>
<p>इति ॥ ६६ ॥</p>
<p>न केवलमियमसङ्केतभाजां बालादीनामेव विचित्रायां<br>
प्रमातृतायां निबन्धनं यावत्सङ्केतभाजां व्युत्पन्नानामपि &ndash;<br>
इत्याह &ndash;</p>
<p>अस्या चाकृत्रिमानन्तवर्णसंविदि रूढताम् ॥ ११-६७ ॥</p>
<p>सङ्केता यान्ति चेत्तेऽपि यान्त्यसङ्केतवृत्तिताम् ।</p>
<p>अस्यां समनन्तरोक्तस्वरूपायामकृत्रिमा स्वयमगृहीतसङ्कोचात्<br>
एवानन्ता येयं वर्णसंवित् तस्यां<br>
विमर्शशक्तिसारायामावापोद्वापपरिगृहीतान्वयव्यतिरेकहेतुकाः<br>
शब्दार्थसंयोजनात्मानः शङ्केता अपि रूढताम्&rdquo; विश्रान्तिं यदा<br>
यान्ति तदा ते सङ्केता एवासङ्केतवृत्तितां यान्ति ।</p>
<p>&ldquo;शब्दे वाचकशक्तिश्च नित्यैवाग्नाविवोष्णता ।&rdquo;</p>
<p>इत्यादिनीत्या<br>
सङ्केतसमयविलक्षणविमर्शसारशक्तिरूपसम्बन्धात्मकतया<br>
वस्तुस्पृशो भवन्ति &ndash; इत्यर्थः । अपिर्भिन्नक्रमः ॥ ६७ ॥</p>
<p>एतदेव व्यतिरेकद्वारेणाप्युपपादयति</p>
<p>अनया तु विना सर्वे सङ्केता बहुशः कृताः ॥ ११-६८ ॥</p>
<p>अविश्रान्ततया कुर्युरनवस्थां दुरुत्तराम् ।<br>
बालो व्युत्पाद्यते येन तत्र सङ्केतमार्गणात् ॥ ११-६९ ॥</p>
<p>अनया समनन्तरोक्तया संविद्रूढतया विना हि विश्रान्तिमलभमाना<br>
बहुशः कृता अपि &ldquo;वृक्षस्तरुः शाखी&rdquo; इत्यादयः सर्वे सङ्केताः<br>
&ldquo;शब्दैरेव शब्दान् व्याचष्टे&rdquo; इति भङ्ग्या दुरुत्तरामनवस्थां<br>
कुर्युः, सङ्केतान्तरमार्गणं न विरमेत् &ndash; इत्यर्थः । यतो येन येन<br>
सङ्केतेन बालो व्युत्पाद्यते तत्र &ldquo;को वृक्षस्तरुः शाखी&rdquo;<br>
इत्यादिवत्सङ्केतान्तरं मृग्यत एवेति ॥ ६९ ॥</p>
<p>नन्वस्य किं सङ्केतान्तरमार्गणेन, अङ्गुल्यादिनिर्देशेन<br>
व्युत्पत्तिर्भविष्यति? &ndash; इत्याशङ्क्याह &ndash;</p>
<p>अङ्गुल्यादेशनेऽप्यस्य नाविकल्पा तथा मतिः ।<br>
विकल्पः शब्दमूलश्च शब्दः सङ्केतजीवितः ॥ ११-७० ॥</p>
<p>अस्य व्युत्पाद्यमानस्य बालादेः &ldquo;घटोऽयम्&rdquo; इत्यङ्गुल्या निर्दिश्यमाने<br>
पुरोवर्तिन्यर्थे तथा वाच्यवाचकभावलक्षणा<br>
मतिर्घटशब्दवाच्योऽयमिति शब्दानुवेधादविकल्पा तावन्न भवेत् ।</p>
<p>&ldquo;अथ चेत्सविकल्पा तद्विकल्पाः शब्दयोनयः ।&rdquo;</p>
<p>इत्यादिनीत्या विकल्पस्तावच्छब्दमूलः, शब्दश्च सङ्केतैकपरमार्थः   - इति सङ्केतान्तरापेक्षायामनवस्थावश्यमापतेत् ॥ ७० ॥</p>
<p>अतश्च संवित्परामर्शसारः शुद्धविद्यात्मा सङ्केतानपेक्षो<br>
वर्णग्राम एव विश्रान्तिस्थानतयाभ्युपगन्तव्यो येनानवस्था शाम्येत् &ndash;<br>
इत्याह &ndash;</p>
<p>तेनानन्तो ह्यमायीयो यो वर्णग्राम ईदृशः ।<br>
संविद्विमर्शसचिवः सदैव स हि जृम्भते ॥ ११-७१ ॥</p>
<p>&ldquo;रिदृशः&rdquo; इति सङ्केतादिनिरपेक्षः । सदैवेति,<br>
कृत्रिममायीयवर्णव्यवहरणावसरेऽपि &ndash; इत्यर्थः । इह हि या काचन<br>
प्रमा समुल्लसति तत्रावश्यमिदमित्थमिति वर्णसम्भेदेन भाव्यमिति<br>
भावः ॥ ७१ ॥</p>
<p>ननु प्रमासु प्रतिषिद्धा एव मायीया वर्णाः<br>
सम्भेदकतयाऽवभासन्ते &ndash; इति किं नाम मायीयैरलौकिकैवर्णैः<br>
प्रयोजनम्? &ndash; इत्याशङ्क्याह &ndash;</p>
<p>यत एव च मायीया वर्णाः सूतिं वितेनिरे ।<br>
ये च मायीयवर्णेषु वीर्यत्वेन निरूपिताः ॥ ११-७२ ॥</p>
<p>सङ्केतनिरपेक्षास्ते प्रमेति परिगृह्यताम् ।</p>
<p>निरूपिता इति, श्रीपूर्वशास्त्रादौ । यदुक्तं तत्र &ndash;</p>
<p>&ldquo;या सा शक्तिर्जगद्धातुः कथिता समवायिनी ।&rdquo;</p>
<p>इत्यादि पीठिकाबन्धं कृत्वा</p>
<p>&ldquo;तत्र तावत्समापन्ना मातृभावं विभिद्यते ।&rdquo;</p>
<p>इत्याद्युपक्रम्य</p>
<p>स तया सम्प्रबुद्धः सन्योनिं विक्षोभ्य शक्तिभिः ।<br>
तत्समानश्रुतीन् वर्णांस्तत्सङ्ख्यानसृजत् प्रभुः ॥</p>
<p>तैस्तैरालिङ्गिताः सन्तः सर्वकामफलप्रदाः ।<br>
भवन्ति साधकेन्द्राणां नान्यथा वीरवन्दिते ॥&quot; (मा।वि। ३।२८)</p>
<p>इति । &ldquo;ते&rdquo; इत्यमायीया वर्णाः । परिगृह्यतामिति, अन्यथा हि<br>
प्रागुक्तवदनवस्थोपनिपातात्प्रमोत्पाद एव न स्यात् &ndash; इत्यनेन<br>
मूकप्रायं विश्वं भवेत् &ndash; इति भावः ॥ ७२ ॥</p>
<p>एतदेव निदर्शयति ↓</p>
<p>तथा हि परवाक्येषु श्रुतेष्वाव्रियते निजा ॥ ११-७३ ॥</p>
<p>प्रमा यस्य जडोऽसौ नो तत्रार्थेऽभ्येति मातृताम् ।</p>
<p>श्रुतेष्वपि हि परवाक्येषु यस्य तद्विषया निजा प्रमाव्रियते आवृता<br>
भवति, अनवधानादिना परवाक्याद्यवगन्तुं नोत्सहते; अत एव स<br>
जडस्तत्रार्थे प्रमातृतां नाभ्येति, तदर्थाधिगन्ता न भवेत् &ndash;<br>
इत्यर्थः ॥ ७३ ॥</p>
<p>नन्वस्य परवाक्यादौ तत्पाठान्यथानुपपत्त्यास्त्येवा(व)गमः ↓ इति<br>
किं नाम सुप्रमाणम्? &ndash; इत्याशङ्क्याह &ndash;</p>
<p>शुकवत्स पठत्येव परं तत्क्रमितैकभाक् ॥ ११-७४ ॥</p>
<p>स्वातन्त्र्यलाभतः स्वाक्यप्रमालाभे तु बोद्धृता ।</p>
<p>स खल्वावृतप्रमितिर्जडस्तेषां परवाक्यानां क्रमिकतामेवैकां<br>
भजमानः शुकवदर्थात् परवाक्यादि पठत्येव, केवलं तद्विषया<br>
बोद्धृता पुनरस्य स्वकैव स्वाक्या येयं प्रमा तस्याः लाभे सति,<br>
तत्रैव कर्तृतात्मनः स्वातन्त्र्यस्य लाभाद्भवेत् &ndash; इति वाक्यशेषः<br>
॥ ७४ ॥</p>
<p>न केवलमस्यैवं प्रमालाभे परकीय एव वाक्यादौ बोद्धृत्वं<br>
भवेद्यावत्स्वकीयेऽपि कर्तृत्वम् &ndash; इत्याह &ndash;</p>
<p>यस्य हि स्वप्रमाबोधो विपक्षोद्भेदनिग्रहात् ॥ ११-७५ ॥</p>
<p>वाक्यादिवर्णपुञ्जे स्वे स प्रमाता वशीभवेत् ।</p>
<p>यस्य हि प्रमातुरनवधानाद्यात्मनां &ldquo;विपक्षाणामुद्भेदस्य&rdquo;<br>
प्रथमोल्लासस्यापि निग्रहात्&quot; उन्मूलनात् स्वप्रमा प्रबुद्धा भवेत् स स्वे<br>
महावाक्यादिरूपे वर्णपुञ्जे वशीभवेत्, स्वयमपि तत्तद्वर्णारब्धं<br>
वाक्यादि निर्मातुं स्वतन्त्रः स्यात् &ndash; इत्यर्थः ॥ ७५ ॥</p>
<p>ननु यद्येवं तत्प्रमाबोधस्याविशेषेऽपि कस्मात् केचित्प्रमातारो<br>
वाक्याद्येव कुर्वते परे शास्त्राद्यपि &ndash; इत्याशङ्क्याह &ndash;</p>
<p>यथा यथा चाकृतकं तद्रूपमतिरिच्यते ॥ ११-७६ ॥</p>
<p>तथा तथा चमत्कारतारतम्यं विभाव्यते ।</p>
<p>तद्रूपमिति, तच्छब्देन प्रमाबोधपरामर्शः । चमत्कारेति, उत्तरोत्तरं<br>
वाक्यादिनिर्माणकर्तृतातिशयः &ndash; इत्यर्थः ॥ ७६ ॥</p>
<p>ननु च प्रमा नामानवच्छिन्नसहजपरामर्शमयी इति तस्याः प्रबोधः<br>
सर्वतोमुख एव भवेन्नांशांशिकया इति कथमुक्तम् &ldquo;यथायथं<br>
तद्रूपमतिरिच्यते&rdquo; इति? &ndash; इत्याशङ्क्याह &ndash;</p>
<p>आद्यामायीयवर्णान्तर्निमग्ने चोत्तरोत्तरे ॥ ११-७७ ॥</p>
<p>सङ्केते पूर्वपूर्वांशमज्जने प्रतिभाभिदः ।</p>
<p>इह खलु बालादीनां प्रथमसङ्केतादारभ्य यथापूर्वनिवेशिनि<br>
संविद्विमर्शबाह्यप्रसराभिप्रायेणोत्तरोत्तरे सङ्केते<br>
तदन्तर्विश्रान्त्यभिप्रायेण<br>
पूर्वस्मिन्पूर्वस्मिन्सङ्केतात्मन्यंशेऽर्थादुत्तरोत्तरस्य &ldquo;मज्जने&rdquo;<br>
तादात्म्ये सति, आद्यानां निखिलसङ्कोचविश्रान्तिभूतानां<br>
शुद्धविद्यात्मनां वर्णानामन्तः स्वात्मनि निःशेषेण &ldquo;मग्ने&rdquo;<br>
तदेकमयतामापन्ने &ldquo;प्रतिभायाम्ः प्रमाप्रबोधस्य &ldquo;भिदो&rdquo;<br>
विशेषास्तारतम्यरूपम् वैचित्र्यम् &ndash; इत्यर्थः ॥७७॥</p>
<p>अत एव सर्वतोमुखं कवित्वं वक्तृत्वादावप्रतिहतः प्रसरोऽपि<br>
कदाचिद्भवेत् &ndash; इत्याह &ndash;</p>
<p>आद्योद्रेकमहत्त्वेऽपि प्रतिभात्मनि निष्ठिताः ॥ ११-७८ ॥</p>
<p>ध्रुवं कवित्ववक्तृत्वशालितां यान्ति सर्वतः ।</p>
<p>&ldquo;आद्योद्रेकमहत्त्वे&rdquo; इति, &ldquo;आद्येन&rdquo; प्राथमिकेन &ldquo;उद्रेकेण&rdquo; उच्छलत्तया<br>
महत्त्वं यस्य तस्मिन् परसंविद्धामसविधवर्तिनि &ndash; इत्यर्थः ॥ ७८ ॥</p>
<p>परधाराधिरोहे पुनः सर्वज्ञानक्रियायोग एव स्यात् &ndash; इत्याह &ndash;</p>
<p>यावद्धामनि सङ्केतनिकारकलनोज्झिते ॥ ११-७९ ॥</p>
<p>विश्रान्तश्चिन्मये किं किं न वेत्ति कुरुते न वा ।</p>
<p>अतश्चागमोऽप्येवम् &ndash; इत्याह &ndash;</p>
<p>अत एव हि वाक्सिद्धौ वर्णानां समुपास्यता ॥ ११-८० ॥</p>
<p>सर्वज्ञत्वादिसिद्धौ वा का सिद्धिर्या न तन्मयी ।</p>
<p>अतः परामर्शसारत्वादेव वर्णानां वाक्सिद्धिनिमित्तं<br>
विद्येश्वरत्वाद्यापत्तिनिमित्तं च समुपास्यता श्रीपूर्वशास्त्रादावुक्ता   - इत्यर्थः । यदुक्तं तत्र &ndash;</p>
<p>&ldquo;भूयोऽपि समुदायेन वर्णभेदश्च कीर्त्यते ।<br>
स्त्रीरूपां हृदि सञ्चिन्त्य सितवस्त्रादिभूषिताम् ॥</p>
<p>नाभिचक्रोपविष्टां तु चन्द्रकोटिसमप्रभाम् ।<br>
बीजं यत्सर्वशास्त्राणां तत्तदा स्यादनारतम् ॥</p>
<p>स्वकीयेनैव वक्त्रेण निर्गच्छत्प्रविचिन्तयेत् ।<br>
तारहारलताकारं विस्फुरत्किरणाकुलम् ॥</p>
<p>वर्णैस्तारकसङ्काशैरारब्धममितद्युति ।<br>
मासार्धाच्छास्त्रसङ्घातमुद्गिरत्यनिवारितम् ॥</p>
<p>स्वप्ने मासात्समाधिस्थः षड्भिर्मासैर्यथेच्छया ।<br>
उच्छिन्नान्यपि शास्त्राणि ग्रन्थतश्चार्थतोऽपि च ॥</p>
<p>जानाति वत्सराद्योगी यदि चिन्मयतां गतः ।<br>
अनुषङ्गफलं चैतत्समासादुपवर्णितम् ॥</p>
<p>विद्येश्वरसमानत्वसिद्धिरन्याश्च सिद्धयः ।&rdquo; (मा।वि। १९।५५)</p>
<p>इति । आदिशब्दाद्वश्यादिसिद्धिस्वीकारः । तदुक्तं तत्र ↓</p>
<p>&ldquo;अथवा योजयेत्कश्चिदेनां वश्यादिकर्मसु ।<br>
तदा प्रसाधयत्याशु साधकस्य समीहितम् ॥</p>
<p>उदितादित्यवर्णानां(भाम्) समस्ताक्षरपद्धतिम् ।&rdquo; (मा। वि। १९।६१)</p>
<p>इति । ननु समुपास्यमानानां वर्णानां वाक्सिद्ध्यादिनिमित्तत्वमुचितम्<br>
इत्यास्तामेतत्, वश्यादिसिद्धिसाधकत्वं पुनरेषां कथङ्कारं<br>
सङ्गच्छताम् ? &ndash; इत्याशङ्क्योक्तम् &ndash; का सिद्धिर्या न तन्मयीति ॥ ८० ॥</p>
<p>अत एव च</p>
<p>&ldquo;ये च मायीयवर्णेषु वीर्यत्वेन निरूपिताः ।&rdquo; (तम्। ११।७३)</p>
<p>इत्यादिनीत्या मायीयवर्णानां परामर्शमात्रसारा एते वर्णा<br>
वीर्यत्वेनावश्यमुपगन्तव्याः, अन्यथा हि ते लिपिसन्निवेशकल्पा न<br>
काञ्चन सिद्धिं विदध्युरित्यागमसंवादेन द्रढयति &ndash;</p>
<p>तदुक्तं वरदेन श्रीसिद्धयोगीश्वरीमते ॥ ११-८१ ॥</p>
<p>तेन गुप्तेन गुप्तास्ते शेषा वर्णास्त्विति स्फुटम् ।</p>
<p>तदेवाह &ndash; तेनेत्यादि । तेनेति, संवित्परामर्शमात्ररूपेण<br>
वीर्येणेत्यर्थः । &ldquo;गुप्ताः&rdquo; इति प्रच्छन्ननिजात्मानः । तदुक्तं तत्र &ndash;</p>
<p>&ldquo;दृष्ट्वा संस्कारविरहं मनुजानां समन्ततः ।<br>
विभेदं समयानां च कृतवन्तो नराधमाः ॥</p>
<p>सर्वेषामेव मन्त्राणामतो वीर्यं प्रगोपितम् ।<br>
तेन गुप्तेन ते गुप्ताः शेषा वर्णास्तु केवलाः ॥</p>
<p>गुप्तवीर्या महादेवि विधिनापि प्रयोजिताः ।<br>
तेनैते न प्रसिद्ध्यन्ति जप्ताः कोटिशतैरपि ॥&rdquo;</p>
<p>इति ॥ ८१ ॥</p>
<p>तदेवोपसंहरति ↓</p>
<p>एवं मामातृमानत्वमेयत्वैर्योऽवभासते ॥ ११-८२ ॥</p>
<p>षड्वधः स्ववपुःशुद्धौ शुद्धिं सोऽध्वाधिगच्छति ।</p>
<p>स्ववपुःशुद्धाविति, श्वस्य&rdquo; असाधारणस्य कलाद्यात्मनः स्वरूपस्य<br>
&ldquo;शुद्धौ&rdquo; भोगासङ्गमालिन्यविनिवृत्तौ &ndash; इत्यर्थः ॥ ८२ ॥</p>
<p>ननु यद्येवं तत्प्रतिदीक्ष्यं साक्षात्षड्वधोऽप्यध्वा किं शोध्य उत<br>
न? &ndash; इत्याशङ्क्याह &ndash;</p>
<p>एकेन वपुषा शुद्धौ तत्रैवान्यप्रकारताम् ॥ ११-८३ ॥</p>
<p>अन्तर्भाव्याचरेच्छुद्धिमनुसन्धानवान् गुरुः ।</p>
<p>एकेनेति कलादिमध्यादन्यतमेन । शुद्धाविति कर्तव्यायाम् ॥ ८३ ॥</p>
<p>एवमप्यशक्तौ क्रमान्तरमस्ति &ndash; इत्याह &ndash;</p>
<p>अनन्तर्भावशक्तौ तु सूक्ष्मं सूक्ष्मं तु शोधयेत् ॥ ११-८४ ॥</p>
<p>तद्विशुद्धं बीजभावात् सूते नोत्तरसन्ततिम् ।</p>
<p>सूक्ष्ममिति, पेलवं कारणम् &ndash; इत्यर्थः । यथा वाचकाध्वनो<br>
वर्णाः, वाच्याध्वनश्च कलाः ॥ ८४ ॥</p>
<p>ननु शोध्यस्य षड्वधस्याप्यध्वनः का नाम शुद्धिः? &ndash;<br>
इत्याशङ्क्याह &ndash;</p>
<p>शोधनं बहुधा तत्तद्भोगप्राप्त्येकतानता ॥ ११-८५ ॥</p>
<p>तदाधिपत्यं तत्त्यागस्तच्छिवात्मत्ववेदनम् ।<br>
तल्लीनता तन्निरासः सर्वं चैतत्क्रमाक्रमात् ॥ ११-८६ ॥</p>
<p>तत्तद्भोगप्राप्त्येकतानतेति &ndash; तस्य तस्य दीक्ष्यतया सम्मतस्य अणोः</p>
<p>&ldquo;अर्जिते सति भोक्तव्यो भोगो दुःखसुखात्मकः ॥&rdquo; (स्व ४।१२०)</p>
<p>इत्यादिनीत्या प्राक्कर्मार्जितस्य सुखदुःखात्मनो भोगस्य या &ldquo;प्राप्तिः&rdquo;<br>
भोग्यता तत्रैकतानता</p>
<p>&ldquo;प्राक्कर्मवासनाशेषफलभोग्यत्वहेतवे ।&rdquo; (स्व। ४।११४)</p>
<p>इति । तथा</p>
<p>&ldquo;भिन्नदेहा विसृज्यन्ते गर्भे वागीशियोनिषु ।&rdquo; (स्व। ४।११५)</p>
<p>इत्यादिनीत्या तद्भोग्यत्वसम्पत्तये तत्तद्देहसृष्टिद्वारेण<br>
जन्मपरिग्रहे दार्ढ्यम् &ndash; इत्यर्थः । तदाधिपत्यमिति, तस्य<br>
दीक्ष्यस्याणोर्भोगे &ldquo;आधिपत्यम्&rdquo; अधिकारः । तत्त्याग इति,<br>
तस्याणोर्भोगविषयः &ldquo;त्यागः&rdquo; समाप्तिः, उपभोगद्वारेण<br>
निःशेषीकरणात्मा निष्कृतिः । यदुक्तम् &ndash;</p>
<p>&ldquo;विषया भुवनाकारा ये केचिद्भोग्यरूपिणः ।<br>
भुक्तकर्मफलाशेषा निष्कृतिस्तेन सा स्मृता ॥&rdquo; (स्व। ४।१२५)</p>
<p>इति । तच्छिवात्मत्ववेदनमिति, तस्याणोः</p>
<p>&ldquo;शुद्धतत्त्वाग्रसंस्थं तच्चैतन्यं कनकप्रभम् ।&rdquo; (स्व। ४।१३३)</p>
<p>इत्याद्युक्त्या तत्तदावरणविगमाच्छ्रेयोरूपम् निर्मलात्मत्वेन &ldquo;वेदनम्&rdquo;<br>
अस्य शोधितादधस्तनादध्वन उद्धारः इत्यर्थः । तल्लीनतेति, तस्य<br>
भोगे लीनता परप्रीत्यात्मविश्रान्तिसतत्त्वो लयः । यदुक्तम् ↓</p>
<p>&ldquo;लयः परमया प्रीत्या सुखदुःखात्मकेऽप्यलम् ।&rdquo; (स्व। ४।१२०)</p>
<p>इति । तन्निरास इति, तस्य भोगान्निरासः पुनर्भोगैरसम्बन्धो<br>
भोक्तृत्वाभावात्मा विश्लेषः । यदुक्तम् ↓</p>
<p>&ldquo;विश्लेषो निष्कृतिर्भोगाद्भोगाभावे स हि स्मृतः ।&rdquo; (स्व। ४।१२६)</p>
<p>इति । अत्र च शुद्धिस्वरूपमात्राभिधित्सया क्रमो न विवक्षितः &ndash;<br>
इत्येवमेषामभिधानम् ।<br>
तदेतज्जन्माधिकारभोगलयनिष्कृतिविशे(श्ले)षोद्धारादिलक्षणं<br>
सर्वं शोधनसमाख्यातं संस्कारजातं<br>
श्रीमत्स्वच्छन्दशास्त्राद्युक्तरूपात् क्रमाद्भवेत् ।<br>
तीव्रतीव्रशक्तिपातवतां च</p>
<p>&ldquo;जननादिविहीनां तु येन येनाध्वना गुरुः ।<br>
कुर्यात्स एकतत्त्वान्तां … ॥&rdquo; (१८।२)</p>
<p>इत्यादिवक्ष्यमाणस्वरूपादक्रमाद्वेति ॥ ८६ ॥</p>
<p>ननु चैतत्सर्वं किममन्त्रकं कार्यमुत समन्त्रकम्, तत्राप्यमन्त्रकत्वे<br>
छात्रमनोरथप्रायत्वान्न किञ्चित् सिद्ध्येत्, &ndash; इति यत्किञ्चिदेतत् स्यात् ।<br>
समन्त्रकत्वे पुनरचिन्त्या<br>
मन्त्रशक्तिरचिन्त्यप्रभावत्वादनायासमक्रमेणैव सर्वसम्पत्तिरस्तु<br>
किं क्रमेण येन</p>
<p>&ldquo;गर्भेषु गर्भनिष्पत्ति (त्त्यै) भैरवेणाहुतित्रयम् ।<br>
हुत्वा तु जननं कार्यं पुनस्तेनाहुतित्रयात् ॥&rdquo; (स्व। ४।११८)</p>
<p>इति । तथा</p>
<p>&ldquo;विश्लेषश्च हृदा होम्यो निष्कृतिः शिरसा पुनः ।&rdquo; (स्व। ४।१६४)</p>
<p>इत्याद्युक्तम्? &ndash; इत्याशङ्क्याह &ndash;</p>
<p>अत एव च ते मन्त्राः शोधकाश्चित्ररूपिणः ।<br>
सिद्धान्तवामदक्षादौ चित्रां शुद्धिं वितन्वते ॥ ११-८७ ॥</p>
<p>अतो जन्मादेः संस्कारजातस्य क्रमेणाक्रमेण च भावादेव<br>
सिद्धान्तादावुक्तास्ते हृदाद्याः प्रतिनियतशुद्धिकारित्वाच्चित्ररूपिणः<br>
शोधका मन्त्राः &ldquo;चित्राम्&rdquo; जन्मादिरूपतया नानाविधां क्रमिकीमेव<br>
शुद्धिमादध्युस्तत्के पुनरक्रमिकीम् ? &ndash; इत्याशङ्क्याह &ndash;</p>
<p>अनुत्तरत्रिकानामक्रममन्त्रास्तु ये किल ।<br>
ते सर्वे सर्वदाः किन्तु कस्यचित् क्वापि मुख्यता ॥ ११-८८ ॥</p>
<p>ये पुनरनुत्तरत्रिकार्थरूपे सिद्धाना(वा)मकमालिन्याख्ये त्रिप्रकारे<br>
क्रमे मन्त्रा उक्तास्ते किल सर्व एव न तु<br>
शास्त्रान्तरोक्तवन्मूलमन्त्राद्येव सर्वदा सर्वामेव शुद्धिं<br>
क्रमादक्रमाद्वा दध(द)ति &ndash; इत्यर्थः । ननु यद्येवं तत्कथं<br>
तत्रापि मन्त्राणां कृत्वात्मस्थं ततो योनौ गर्भाधानं विचिन्तयेत् ।<br>
त्र्यार्णार्धाक्षरया मन्त्री सर्वगर्भक्रियान्वितम् ॥&quot; (मा। वि। ९।६०)</p>
<p>इत्याद्युक्त्या नियतकर्मविषयत्वमुक्तम्? &ndash; इत्याशङ्क्याह &ndash; किन्तु क्वापि<br>
कस्यापि मुख्यतेति । यदभिप्रायेणैव श्रीपूर्वशास्त्रे &ndash;</p>
<p>&ldquo;मायान्तमार्गसंशुद्धौ दीक्षाकर्मणि सर्वतः ।<br>
क्रियास्वनुक्तमन्त्रासु योजयेदपरां बुधः ॥</p>
<p>विद्यादिसकलान्ते च तद्वदेव परापराम् ।<br>
योजयेन्नेश्वरादूर्ध्वं पिबन्यादिकमष्टम् ॥</p>
<p>न चापि सकलादूर्ध्वमङ्गषट्कं विचक्षणः ।<br>
निष्कले परया कार्यं यत्किञ्चिद्विधिचोदितम् ॥&rdquo; (मा। वि। ९।७१)</p>
<p>इत्याद्युक्तम् ॥ ८८ ॥</p>
<p>अत एवात्र सर्वेषामेव मन्त्राणामध्वनि शोधकतया व्यवस्थितिरुक्ता &ndash;<br>
इत्याह &ndash;</p>
<p>अतः शोधकभावेन शास्त्रे श्रीपूर्वसञ्ज्ञिते ।<br>
परापरादिमन्त्राणामध्वन्युक्ता व्यवस्थितिः ॥ ११-८९ ॥</p>
<p>&ldquo;अतः&rdquo; इति सर्वेषां त्रिकमन्त्राणां सर्वदत्वात् । शोधकभावेनेति, न<br>
तु शास्त्रान्तरोक्तवच्छोध्यत्वेनापीति । तदुक्तं तत्र ↓</p>
<p>निष्कले पदमेकार्णं त्र्यर्णैकार्णमथ द्वयम् ।&quot; (मा। वि। ४।१९)</p>
<p>इत्यादि</p>
<p>शार्णेनाण्डत्रयं व्याप्तं त्रिशूलेन चतुर्थकम् ।<br>
सर्वातीतं विसर्गेण पराया व्याप्तिरिष्यते ॥&quot; (मा। वि। ४।२५)</p>
<p>इत्यन्तम् ॥ ८९ ॥</p>
<p>ननु यथान्यत्र मूलमन्त्रस्यैव शोधकत्वमुक्तमन्येषां हृदादीनां<br>
पुनः शोध्यत्वं शोधकत्वं च तद्वदिहापि शक्तित्रयमन्त्राणामेव<br>
किं शोधकत्वमुक्तं न वा? &ndash; इत्याशङ्क्याह &ndash;</p>
<p>शोधकत्वं च मालिन्या देवीनां त्रितयस्य च ।<br>
देवत्रयस्य वक्त्राणामङ्गानामष्टकस्य च ॥ ११-९० ॥</p>
<p>किं वातिबहुना द्वारवास्त्वाधारगुरुक्रमे ।<br>
लोकपास्त्रविधौ मन्त्रान् मुक्त्वा सर्वं विशोधकम् ॥ ११-९१ ॥</p>
<p>द्वारादिमन्त्राणां पुनरत्र न शोधकत्वं नापि शोध्यत्वम् ↓ इति<br>
भावः ॥ ९१ ॥</p>
<p>नन्वध्वषट्कस्य शोध्यत्वं परापरादीनां मन्त्राणां शोधकत्वं<br>
चेति यदुक्तं तदिदं सम्बन्धमन्तरेणायःशलाकाकल्पत्वे कथं<br>
घटताम्? &ndash; इत्याशङ्क्याह &ndash;</p>
<p>यच्चैतदध्वनः प्रोक्तं शोध्यत्वं शोद्धृता च या ।<br>
सा स्वातन्त्र्याच्छिवाभेदे युक्तेत्युक्तं च शासने ॥ ११-९२ ॥</p>
<p>ननु शिवाभेदस्याविशिष्टत्वादेकत्र शोध्यत्वमपरत्र शोधकत्वमिति<br>
वैचित्र्ये किं निमित्तम्? &ndash; इत्याह &ndash; सेति । नचैतदस्मदुपज्ञमेव &ndash;<br>
इत्युक्तम् &ndash; &ldquo;इत्युक्तं च शासने&rdquo; इति । &ldquo;शासने&rdquo; &ndash; इत्यद्वयनयात्मनि । <br>
तदुक्तम् &ndash;</p>
<p>शर्वत्र भैरवो भावः सामान्येऽप्यथ गोचरे ।<br>
न च तद्व्यतिरेकेण परोऽस्तीत्यद्वयागमः ॥&quot;</p>
<p>इति ।<br>
अद्वयागम इति, अद्वया गतिः &ndash; इत्यर्थः ॥ ९२ ॥</p>
<p>एतदेवोपपादयति &ndash;</p>
<p>सर्वमेतद्विभात्येव परमेशितरि ध्रुवे ।<br>
प्रतिबिम्बस्वरूपेण न तु बाह्यतया यतः ॥ ९३ ॥</p>
<p>प्रतिबिम्बस्वरूपेणेति, स्वरूपानतिरिक्तत्वेन &ndash; इत्यर्थः । अत एवोक्तं &ndash;<br>
न तु बाह्यतयेति ॥ ९३ ॥</p>
<p>ननु दर्पणादौ बाह्यार्थसमर्पितत्वादस्ति प्रतिबिम्बस्य वैचित्र्यम्, इह<br>
पुनरुक्त्या बाह्यसमर्पकाभावाच्चिदाहितमेव तदिति चित एकत्वात्तत्रास्य<br>
प्रमातृप्रमेयादेर्वैचित्र्यं न स्यात्? &ndash; इत्याशङ्क्याह ↓</p>
<p>चिद्व्योम्न्येव शिवे तत्तद्देहादिमतिरीदृशी ।<br>
भिन्ना संसारिणां रज्जौ सर्पस्रग्वीचिबुद्धिवत् ॥ ११-९४ ॥</p>
<p>इह खलु चिदेकरूपत्वाद्भावशून्यतया व्योमप्राये शिव एवैकस्मिन्<br>
मायाप्रमातॄणामीदृशी प्रतिबिम्बकल्पा तस्य तस्य विचित्रस्य देहादेः<br>
प्रमातृप्रमेयाद्यात्मनो भावजातस्य मतिः सर्पादिबुद्धिरिव रज्जौ<br>
स्वरूपेण भिन्ना, न तु भिन्नप्रत्येयालम्बना &ndash; इत्यर्थः ॥ ९४ ॥</p>
<p>ननु रज्जुभुजगादिबुद्धिरपि किं भ्रन्तिमात्रमेव ? &ndash; इत्याशङ्कां<br>
निरवकाशयितुं भ्रन्तित्वमेवोपपादयति &ndash;</p>
<p>यतः प्राग्देहमरणसिद्धान्तः स्वप्नगोचरः ।<br>
देहान्तरादिर्मरणे कीदृग्वा देहसम्भवः ॥ ११-९५ ॥</p>
<p>यतः कस्यचिद् बालादेः प्राच्यस्य प्राथमिकस्य<br>
बाल्यावस्थाव्यवस्थितस्य देहस्यान्तर्दग्धपित्रादेश्च<br>
मरणस्यान्तर्गाढगाढं निद्रालोश्च सिद्धस्यान्तर्वर्तमानस्यापि<br>
देहान्तरं यौवनावस्थावस्थितमुत्तरं प्राग्भाविजीवदवस्थं<br>
चेष्टमानावस्थं चान्यच्छरीरमादिशब्दाच्च नीलादि स्वप्नगोचरः<br>
स्वप्नादावाभासमानं भ्रन्तिमात्रमेव &ndash; इत्यर्थः । नहि तथाभूतं<br>
शरीरादि स्वप्नादौ सत् &ndash; इत्यभिप्रायः । नन्वस्ति शरीरं<br>
तथाभूतं तु मा भूत् नत्वेतावतात्यन्तमसतोऽवभास उक्तः स्यात्? &ndash;<br>
इत्याशङ्क्याह &ndash; &ldquo;मरणे कीदृग्वा देहसम्भवः&rdquo; इति । इह खलु<br>
भासमानस्य रूपस्य सत्त्वमसत्त्वं वा निरूप्यम्, न चात्र<br>
देहमात्रमवभासतेऽपितु प्रतिनियतावस्थावस्थितं तथा च नास्ति &ndash;<br>
इति युक्तमुक्तम् &ldquo;असद्देहाद्यवभासते&rdquo; इति । अस्तु वा तत्र<br>
कथञ्चिद्धर्मिमात्रद्वारकं सत्त्वं मरणे तु प्रत्यक्षमेव<br>
तद्देहभस्मीभावदर्शनादत्यन्तमसतोऽवभासः कथङ्कारं<br>
पराणुद्यताम् ॥ ९५ ॥</p>
<p>न केवलं स्वप्नादावेतदेवावभासते यावदत्यन्तासम्भाव्यमन्यदपि &ndash;<br>
इत्याह &ndash;</p>
<p>स्वप्नेऽपि प्रतिभामात्रसामान्यप्रथनाबलात् ।<br>
विशेषाः प्रतिभासन्ते न भाव्यन्तेऽपि ते यथा ॥ ११-९६ ॥</p>
<p>इह खलु स्वप्नादौ नियतधर्मिपरिहारेण शिरश्छेदमात्रादिनिष्ठात्<br>
परामर्शमात्राद्यत्सामान्येन तथाप्रथनं तस्मात्, अत एव<br>
विशेषमन्तरेण सामान्यप्रतिभासस्यानुपपत्तिलक्षणाद्<br>
बलात्कारादनुसन्धातुमप्यशक्याः स्वशिरश्छेदादयो विशेषा अपि<br>
&ldquo;प्रतिभासन्ते&quot;ऽनपह्नवनीयतया प्रस्फुरन्ति &ndash; इति युक्तमुक्तम् &ndash;<br>
सर्वमेतत्संविद्रूपतयैवावभासते न तु बाह्यतया &ndash; इति ॥ ९६ ॥</p>
<p>ननु चिदेव यद्येवं परिस्फुरति तदेकचित्तत्त्वसाराः सन्तः सर्वे<br>
भावाः कथमिवान्योन्यस्य वैचित्र्यमासादयेयुः? &ndash; इत्याशङ्क्याह &ndash;</p>
<p>शालग्रामोपलाः केचिच्चित्राकृतिभृतो यथा ।<br>
तथा मायादिभूम्यन्तलेखाचित्रहृदश्चितः ॥ ११-९७ ॥</p>
<p>यथा हि उपलत्वाविशेषेऽपि केचिदेव मुद्राशब्दाद्यभिधेयाः<br>
शालग्रामोपलाः स्वभावत एव<br>
तत्तच्छङ्खचक्रादिसन्निवेशविशेषवत्त्वाद्विचित्राकारभाजस्तथैव<br>
प्रमातृप्रमेयाद्यात्मानः स्वयमविशिष्टा अपि चितः<br>
स्वस्वातन्त्र्योल्लासितया मायादिभूम्यन्तया रेखया कलादीनां<br>
प्रतिपुन्नियतत्वाद्विचित्रोपाधिरूपया तावत्याध्वमर्यादया चित्रहृदो<br>
भिन्नभिन्नरूपपरामर्शाः &ndash; इत्यर्थः ॥ ९७ ॥</p>
<p>ननु</p>
<p>&ldquo;अयमेव भेदो भेदहेतुर्वा भावानां</p>
<p>योऽयं विरुद्धधर्माध्यासः कारणभेदो वा ।&rdquo;</p>
<p>इत्यादिनीत्या विवादस्तत्कथं चित एकत्वादेवम्भावो भवेत्? &ndash;<br>
इत्याशङ्क्याह &ndash;</p>
<p>नगरार्णवशैलाद्यास्तदिच्छानुविधायिनः ।<br>
न स्वयं सदसन्तो नो कारणाकारणात्मकाः ॥ ९८ ॥</p>
<p>एतदेवोपपादयति &ndash; न स्वयमित्यादिना । यतो नगराद्यर्थजातं स्वयं<br>
तावद् बाह्यतया न सत्, तथात्वे हि अस्य स्थूलं सूक्ष्मं वा रूपम्<br>
स्यात्, नचात्रैकमपि सम्भवति । तथा हि एकरूपतयाऽवभासमानस्य<br>
स्थूलस्य कम्पाकम्पादियोगाद्विरुद्धधर्माध्यासेनैकतैव न स्यात् ↓ इति<br>
स्थौल्ये बाधः; परमाणूनामप्यवश्यम्भाविनि परस्परसंयोगे<br>
षडंशता प्रसजेत् &ndash; इति सौक्ष्म्येऽपि बाधः । नचासत्, असतो<br>
भासनायोगात्, अत एव सत्तानुपपेत्तेर्नेदं कारणमसत्तानुपपत्तेश्च न<br>
कार्यमित्युक्तम् नो कारणाकारणात्मकाः&rdquo; इति । नहि सत्तामुत्पत्तेः<br>
प्रागसत्तां च विना कारणत्वं कार्यत्वं च घटते&quot; &ndash; इत्युक्तं<br>
प्राक् ॥ ९८ ॥</p>
<p>ननु लोके कार्यकारणादिरूपश्चिरप्ररूढोऽयं व्यवहारो &ndash; यदग्निः<br>
कारणं धूमश्च कार्यमिति तन्नान्तरीयक१ एव च सदसत्त्वे इति<br>
किमेतदुक्तम्? &ndash; इत्याशङ्क्याह &ndash;</p>
<p>नियतेश्चिररुढायाः समुच्छेदात्प्रवर्तनात् ।<br>
अरूढायाः स्वतन्त्रोऽयं स्थितश्चिद्व्योमभैरवः ॥ ११-९९ ॥</p>
<p>इह हि पारमेश्वर्या एव नियतिशक्तेरिदं विजृम्भितं यदग्निः कारणं<br>
धूमश्च कार्यमिति, न पुनरग्न्यादीनामेवंस्वभावत्वम् । तथात्वे हि<br>
नियत एव कार्यकारणभावो भवेत्, न चैवमस्ति &ndash; यदग्निमन्तरेण<br>
योगीच्छयाऽप्यभूतस्य धूमस्य प्रादुर्भावो दृश्यते &ndash; इत्युक्तं<br>
चिररुढाया नियतेः समुच्छेदादरूढायाश्च प्रवर्तनादिति । अतश्च<br>
पूर्णरूपायाश्चित एवात्र सर्वकर्तृत्वम् &ndash; इत्युपपादितं प्राग्बहुशः<br>
॥ ९९ ॥</p>
<p>ननु यद्येवं पूर्णरूपा चिदेव तथा तथाऽवभासते तत्कोऽयं भेदो<br>
नाम? &ndash; इत्याशङ्क्याह &ndash;</p>
<p>एकचिन्मात्रसम्पूर्णभैरवाभेदभागिनि ।<br>
एवमस्मीत्यनामर्शो भेदको भावमण्डले ॥ ११-१०० ॥</p>
<p>तेनाख्यातिविजृम्भामात्रसारोऽयं भेदः &ndash; इत्यभिप्रायः ॥ १०० ॥</p>
<p>ननु बीजाङ्कृरादावनुप्रवेश एव चितो नास्ति मृद्घटादौ पुनरस्ति<br>
तदनुप्रवेशः, किं त्वसौ कौम्भकारी न पूर्णा, &ndash; इति कथमुक्तं<br>
पूर्णरूपायाश्चित एव सर्वत्र कर्तृत्वम्? &ndash; इत्याशङ्क्याह &ndash;</p>
<p>सर्वप्रमाणैर्नो सिद्धं स्वप्ने कर्त्रन्तरं यथा ।<br>
स्वसंविदः स्वसिद्धायास्तथा सर्वत्र बुद्ध्यताम् ॥ ११-१०१ ॥</p>
<p>इह यथा केनापि प्रमाणेन स्वप्नादाववभासमानानां<br>
घटाङ्कुरादीनां स्वतः सिद्धायाः स्वसंविदः सकाशादन्यः<br>
कश्चित्कारणतयाऽभिमतः कर्ता न सिद्धस्तथा सर्वत्र जागरादावपि<br>
&ldquo;बुद्ध्यताम्&rdquo; संविद एव सर्वदशासु सर्वभावाविर्भावने पूर्णं<br>
कर्तृत्वं बोद्धव्यम् &ndash; इत्यर्थः ॥ १०१ ॥</p>
<p>ननु कोऽर्थस्तथाबोधेन? &ndash; इत्याशङ्क्याह &ndash;</p>
<p>चित्तचित्रपुरोद्याने क्रीडेदेवं हि वेत्ति यः ।<br>
अहमेव स्थितो भूतभावतत्त्वपुरैरिति ॥ ११-१०२ ॥</p>
<p>यः खलु &ldquo;अहमेव विश्वात्मतयोल्लसितः&rdquo; इत्येवं विमृशेत् स चित्तमेव<br>
तत्तद्वैचित्र्यातिशययोगाच्चित्रे पुरे, न पुनररण्यादौ तत्र तथा<br>
चमत्कारतारतम्याभावादनन्तभावसम्भारनिर्भरमुद्यानम्, तत्र<br>
&ldquo;क्रीडेत्&rdquo; स्वात्मन्येव पूर्णतया विश्राम्यञ्जीवन्नेव मुक्तो भवति? &ndash;<br>
इत्यर्थः ॥ १०२ ॥</p>
<p>ननु सर्व एव जन्मादिविनाशान्तं विकारजातमनिच्छन्तोऽपि<br>
बलादासादयन्ति इत्यत्र कर्मादिनिमित्तमन्यदनुसरणीयं तत्कथमुक्तं<br>
चित एव सर्वत्र कर्तृत्वमिति ? &ndash; इत्याशङ्क्याह &ndash;</p>
<p>एवं जातो मृतोऽस्मीति जन्ममृत्युविचित्रताः ।<br>
अजन्मन्यमृतौ भान्ति चित्तभित्तौ स्वनिर्मिताः ॥ ११-१०३ ॥</p>
<p>यद्गीतम् ↓</p>
<p>न जायते मिर्यते वा कदाचिन्नायं</p>
<p>भूत्वा भविता वा न भूयः ।</p>
<p>अजो नित्यः शाश्वतोऽयं पुराणो</p>
<p>न हन्यते हन्यमाने शरीरे ॥&quot; (गी। २।२०)</p>
<p>इति ॥ १०३ ॥</p>
<p>ननु यदि जन्ममृत्यू न स्तस्तत्कथमिह परलोकादिव्यवस्था स्यात्? &ndash;<br>
इत्याशङ्क्याह ↓</p>
<p>परेहसंविदामात्रं परलोकेहलोकते ।</p>
<p>नन्विह परत्र च देशे काले वा संविदिति<br>
इहत्वपरत्वयोर्देशकालात्मकत्वात्कथं संविन्मात्ररूपत्वं स्यात्? &ndash;<br>
इत्याशङ्क्याह &ndash;</p>
<p>वस्तुतः संविदो देशः कालो वा नैव किञ्चन ॥ ११-१०४ ॥</p>
<p>ननु संविदो देशकालौ मा भूताम्, संवित्क्रियाकर्मणस्तु संवेद्यस्य<br>
धारकतयाधारभूतौ देशकालौ विना भूतभावाद्यात्मना<br>
स्वसाक्षिकमपि नैयत्यं न स्यात्? &ndash; इत्याशङ्क्याह &ndash;</p>
<p>अभविष्यदयं सर्गो मूर्तश्चेन्न तु चिन्मयः ।<br>
तदवेक्ष्यत तन्मध्यात् केनैकोऽपि धराधरः ॥ ११-१०५ ॥</p>
<p>इह खलु विश्वं नाम किं संविदो बहिर्मूर्तमुत संविन्मयं तत्रास्य<br>
मूर्तत्वे धार्यत्वादेव सर्वस्य किं केन धार्यम्, संविन्मयत्वे<br>
पुनर्धार्यधारकभावार्थ एव कः, तत्रापि वा संविदेव धारिका<br>
यद्भित्ताविदं सर्वं प्रस्फुरेत् ॥ १०५ ॥</p>
<p>ननु पृथिव्यपां धारिका आपश्च तेजसस्तच्च<br>
वायोरित्यादिराधाराधेयभावक्रमः सर्वत्रैवोक्तः &ndash; इति किमेतदुक्तं<br>
किं केन धार्यमिति? &ndash; इत्याशङ्क्याह &ndash;</p>
<p>भूततन्मात्रवर्गादेराधाराधेयताक्रमे ।<br>
अन्ते संविन्मयी शक्तिः शिवरूपैव धारिणी ॥ ११-१०६ ॥</p>
<p>एवमपि ह्यवश्यमन्ते संविद एव धारकत्वमभ्युपगन्तव्यम्, अन्यथा हि<br>
पृथिव्या अपि किं धारकं तस्यापि किम् &ndash; इत्याद्यनवस्था न शाम्येत् ।<br>
पृथिव्यादीनां च संवेद्यत्वान्यथानुपपत्त्या<br>
संविन्मयतायामेवैवमाधाराधेयभावः सङ्गच्छते &ndash; इति<br>
संविदेवैका भगवती विश्वोल्लासने धारणे च निमित्तं येन न<br>
कश्चिद्दोषः ॥ १०६ ॥</p>
<p>तदाह &ndash;</p>
<p>तस्मात्प्रतीतिरेवेत्थं कर्त्री धर्त्री च सा शिवः ।<br>
ततो भावास्तत्र भावाः शक्तिराधारिका ततः ॥ ११-१०७ ॥</p>
<p>प्रतीतिरिति संवित् । ननु शक्तिरेव धारिणीत्युक्तं<br>
परिपूर्णसंविदात्मनि शैवे धामनि पुनः क<br>
आधाराधेयभावाद्यर्थः ? &ndash; इत्याशङ्क्याह &ndash; &ldquo;शक्तिराधारिका<br>
ततः&rdquo; इति । तदि(त्रे)ति, तत्र शिव एव &ndash; इत्यर्थः । संविन्मयी<br>
शिवरूपैव सेत्युक्तम् ॥ १०७ ॥</p>
<p>नचैतदपूर्वं किञ्चिदित्याह &ndash;</p>
<p>साङ्कल्पिकं निराधारमपि नैव पतत्यधः ।<br>
स्वाधारशक्तौ विश्रान्तं विश्वमित्थं विमृश्यताम् ॥ ११-१०८ ॥</p>
<p>&ldquo;गगने चतुर्दन्तो हस्ती धावति&rdquo; इत्यादाविव वैकल्पिक्यां संविदि भवं<br>
हस्त्यादि विनापि बाह्यमाधारं स्वस्यां संविन्मात्ररूपायां<br>
धारिकायां शक्तौ विश्रान्तं सत् यथा नैवाधः पतति<br>
स्वावष्टम्भेनैवावतिष्ठते तथा निखिलमिदं विश्वमपि विमृश्यतां<br>
निश्चयेन परिगृह्यताम् &ndash; इत्यर्थः ॥ १०८ ॥</p>
<p>ननु घटाद्यात्मना परिस्फुरतो धरादिवपुषो वस्तुसतो विश्वस्य<br>
साङ्कल्पिकमवस्तुभूतं निदर्शनं सङ्गच्छतां कथम्? &ndash;<br>
इत्याशङ्क्याह &ndash;</p>
<p>अस्या घनाहमित्यादिरूढिरेव धरादिता ।<br>
यावदन्ते चिदस्मीति निर्वृत्ता भैरवात्मता ॥ ११-१०९ ॥</p>
<p>घनद्रवादिरूपमपि विश्वं तथा तथा संविदि<br>
विमर्शप्ररोहमनधिगच्छत् संविद्बाह्यमेव वस्तुसत्तां न<br>
जातुचिदधिशयीत &ndash; इत्याशयः ॥ १०९ ॥</p>
<p>ननु यद्यनुदितानस्तमितसंविन्मात्रसारं घनद्रवादिरूपम्<br>
धराद्यर्थजातमभ्युपेयते तत्कथमस्योदयव्यययोगः समाधीयते ? &ndash;<br>
इत्याशङ्क्याह &ndash;</p>
<p>मणाविन्द्रायुधे भास इव नीलादयः शिवे ।<br>
परमार्थत एषां तु नोदयो न व्ययः क्वचित् ॥ ११-११० ॥</p>
<p>ननु तत्तन्नियतदेशकालावलम्बनेन<br>
तत्तदर्थजातस्योत्पत्तिविनाशावनपह्नवनीयावेव &ndash; इति कथमुक्तं<br>
नैषामुदयो व्ययो वेति ? &ndash; इत्याशङ्क्याह &ndash;</p>
<p>देशे कालेऽत्र वा सृष्टिरित्येतदसमञ्जसम् ।<br>
चिदात्मना हि देवेन सृष्टिर्दिक्कालयोरपि ॥ ११-१११ ॥</p>
<p>न च मायापदेऽपि देशकालयोः कश्चिन्नियमः &ndash; इत्याह &ndash;</p>
<p>जागराभिमते सार्धहस्तत्रितयगोचरे ।<br>
प्रहरे च पृथक् स्वप्नाश्चित्रदिक्कालमानिनः ॥ ११-११२ ॥</p>
<p>जाग्रद्दशायामपि हि नियतपरिमाणे शरीरदेशे प्रहराद्यात्मनि काले<br>
च पृथगुर्वीपर्वताकाशादितया दिनमाससंवत्सरकल्पादितया च<br>
विचित्रदिक्कालाद्यभिमानभाजः स्वप्नदशावलम्बिनोऽवभासा<br>
उपलभ्यन्ते &ndash; इति को नामानयोर्नियमः ॥ ११२ ॥</p>
<p>एवं च येऽप्यत्यन्तसङ्कुचितक्षणात्मककालनियमाद्भावानां<br>
क्षणिकत्वमाचक्षते तेऽप्यनया दिशा परास्ताः &ndash; इत्याह ↓</p>
<p>अत एव क्षणं नाम न किञ्चिदपि मन्महे ।<br>
क्रियाक्षणे वाऽप्येकस्मिन् बह्व्यः संस्युर्द्रुताः क्रियाः ॥ ११-११३ ॥</p>
<p>तेन ये भावसङ्कोचं क्षणान्तं प्रतिपेदिरे ।<br>
ते नूनमेनया नाड्या शून्यदृष्ट्यवलम्बिनः ॥ ११-११४ ॥</p>
<p>अतो देशकालयोरनियमादेव न कश्चिन्नियतः क्षणो नाम सिद्धो यत<br>
एकस्मिन्नप्युत्पत्त्यादिक्षणे &ldquo;द्रुताः&rdquo; निरन्तरा &ldquo;बह्व्यः&rdquo;<br>
स्थित्यर्थक्रियाविनाशाद्याः क्रियाः संस्युः ।<br>
क्षणस्याप्यवान्तरानेकक्षणयोगात् क्षणत्वमेव न पर्यवस्येत्,<br>
भावानां क्षणादूर्ध्वमवस्थानानभ्युपगमात् क्षणस्य<br>
चाव्यवस्थितेः क्षणमपि स्थितिर्न स्यात् &ndash; इति शून्यतैवावलम्बिता<br>
भवेत्, तत्किं विज्ञाननयादिसोपानकल्पनया ? &ndash; इति ॥११४॥</p>
<p>ननु यदि देशकालौ वास्तवौ न स्तस्तत्कोऽयं व्यवहारो नाम ? &ndash;<br>
इत्याशङ्क्याह &ndash;</p>
<p>तद्य एष सतो भावाञ् शून्यीकर्तुं तथासतः ।<br>
स्फुटीकर्तुं स्वतन्त्रत्वादीशः सोऽस्मत्प्रभुः शिवः ॥ ११-११५ ॥</p>
<p>सत इति, बहीरूपतया । शून्यीकर्तुमिति, बाह्यतान्यक्कारेण<br>
संविन्मयतयावस्थापयितुम् &ndash; इत्यर्थः । असत इति,<br>
संविन्मात्रसारतया स्वरूपशून्यान् &ndash; इत्यर्थः । स्फुटीकर्तुमिति,<br>
बहिरवभासयितुम् ॥ ११५ ॥</p>
<p>प्रकृतमेवोपसंहरति</p>
<p>तदित्थं परमेशानो विश्वरूपः प्रगीयते ।<br>
न तु भिन्नस्य कस्यापि धरादेरुपपन्नता ॥ ११-११६ ॥</p>
<p>उक्तं चैतत्पुरैवेति न भूयः प्रविविच्यते ।<br>
भूयोभिश्चापि बाह्यार्थदूषणैः प्रव्यरम्यत ॥ ११-११७ ॥</p>
<p>प्रव्यरम्यतेति, प्रविरतं पर्यवसितं समाप्तमिति यावत् ॥ ११७ ॥</p>
<p>इदानीमाह्निकार्थमेव श्लोकस्य प्रथमार्धेनोपसंहरति &ndash;</p>
<p>तदित्थमेष निर्णीतः कलादेर्विस्तरोऽध्वनः ॥ ११-११८ ॥</p>
<p>इति श्रीमदाचार्याभिनवगुप्तपादविरचिते श्रीतन्त्रालोके<br>
कलादिप्रदर्शनं नाम एकादशमाह्निकम् ॥ ११ ॥</p>
<p>स्पष्टमिति शिवम् ॥ ११८ ॥</p>
<p>निःशेषषड्वधाध्वप्रविभागसतत्त्वविद् व्यधाद्विवृतिम् ।<br>
एकादशाह्निके किल जयरथपदलाञ्छनः कश्चित् ॥</p>
<p>इति श्रीमदाचार्याभिनवगुप्तपादविरचिते,<br>
श्रीजयरथाचार्यकृतविवेकाख्यव्याख्योपेते श्रीतन्त्रालोके<br>
कलादिप्रदर्शनं नाम एकादशमाह्निकम् ॥ ११ ॥</p>

  </div>
</article>


        <div id="disqus_thread"></div>
<script type="text/javascript">

  (function() {
    
    
    if (window.location.hostname == "localhost")
      return;

    var dsq = document.createElement('script'); dsq.type = 'text/javascript'; dsq.async = true;
    var disqus_shortname = 'vvasuki-site';
    dsq.src = '//' + disqus_shortname + '.disqus.com/embed.js';
    (document.getElementsByTagName('head')[0] || document.getElementsByTagName('body')[0]).appendChild(dsq);
  })();
</script>
<noscript>Please enable JavaScript to view the <a href="https://disqus.com/?ref_noscript">comments powered by Disqus.</a></noscript>

        





<aside class="card border noPrint" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/11/">११ </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: ११</li>
        
    </nav>
</aside>

      </main>
    </div>
    <footer class="bg-yellow  p-1" role="contentinfo">
  

  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH/actions/workflows/build.yml"><img src="https://github.com/vishvAsa/AgamaH/actions/workflows/build.yml/badge.svg"> Built </a> on 2022 Nov 30 15:19:44 UTC. (<a href="http://google.com/search?q=15%3a19%3a44%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
