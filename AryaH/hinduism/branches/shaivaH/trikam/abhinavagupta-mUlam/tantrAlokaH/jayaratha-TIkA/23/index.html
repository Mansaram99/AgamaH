<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे विश्वासटिप्पन्यः  | २३</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.105.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/" rel="alternate" type="application/rss+xml" title="आगमे विश्वासटिप्पन्यः" />
    <link href="/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/" rel="feed" type="application/rss+xml" title="आगमे विश्वासटिप्पन्यः" />

    <meta property="og:title" content="२३" />
<meta property="og:description" content="त्रयोविंशमाह्निकम्
&quot; विवेकः &quot;
आस्थाय भैरववपुर्निजाकृतेः संविभागेन ।
विदधातु वः स भद्रं सर्वत इह सर्वतोभद्रः ॥१ ॥
इदानीं द्वितीयार्धेन अभिषेकविधिमभिधातुमुपक्रमते&ndash;
अथाभिषेकस्य विधिः कथ्यते पारमेश्वरः ॥ २३-१ ॥
तमेवाह&ndash; यैषा पुत्रकदीक्षोक्ता गुरुसाधकयोरपि ।
सैवाधिकारिणी भोग्यतत्त्वयुक्तिमती क्रमात् ॥ २३-२ ॥
स्वभ्यस्तज्ञानिनं सन्तं बुभूषुमथ भाविनम् ।
योग्यं ज्ञात्वा स्वाधिकारं गुरुस्तस्मै समर्पयेत् ॥ २३-३ ॥
यैषेति&ndash;सबीजा, अभिषेकाच्चानयोरधिकारः, स च परीक्ष्य
दातव्यः इति आचार्यस्य तावत् परीक्षां कर्तुमारभते&ndash;
क्रमादित्यादिना,
क्रमादिति&ndash;श्रुतचिन्तादिप्रमुखमित्यर्थः । एतच्च सर्वत्र
सम्बन्धनीयम् । बुभूषुमिति&ndash;भाविनमिति- च स्वभ्यस्तज्ञानितायाम् ॥" />
<meta property="og:type" content="article" />
<meta property="og:url" content="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/" /><meta property="article:section" content="AryaH" />



<meta itemprop="name" content="२३">
<meta itemprop="description" content="त्रयोविंशमाह्निकम्
&quot; विवेकः &quot;
आस्थाय भैरववपुर्निजाकृतेः संविभागेन ।
विदधातु वः स भद्रं सर्वत इह सर्वतोभद्रः ॥१ ॥
इदानीं द्वितीयार्धेन अभिषेकविधिमभिधातुमुपक्रमते&ndash;
अथाभिषेकस्य विधिः कथ्यते पारमेश्वरः ॥ २३-१ ॥
तमेवाह&ndash; यैषा पुत्रकदीक्षोक्ता गुरुसाधकयोरपि ।
सैवाधिकारिणी भोग्यतत्त्वयुक्तिमती क्रमात् ॥ २३-२ ॥
स्वभ्यस्तज्ञानिनं सन्तं बुभूषुमथ भाविनम् ।
योग्यं ज्ञात्वा स्वाधिकारं गुरुस्तस्मै समर्पयेत् ॥ २३-३ ॥
यैषेति&ndash;सबीजा, अभिषेकाच्चानयोरधिकारः, स च परीक्ष्य
दातव्यः इति आचार्यस्य तावत् परीक्षां कर्तुमारभते&ndash;
क्रमादित्यादिना,
क्रमादिति&ndash;श्रुतचिन्तादिप्रमुखमित्यर्थः । एतच्च सर्वत्र
सम्बन्धनीयम् । बुभूषुमिति&ndash;भाविनमिति- च स्वभ्यस्तज्ञानितायाम् ॥">

<meta itemprop="wordCount" content="2734">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="२३"/>
<meta name="twitter:description" content="त्रयोविंशमाह्निकम्
&quot; विवेकः &quot;
आस्थाय भैरववपुर्निजाकृतेः संविभागेन ।
विदधातु वः स भद्रं सर्वत इह सर्वतोभद्रः ॥१ ॥
इदानीं द्वितीयार्धेन अभिषेकविधिमभिधातुमुपक्रमते&ndash;
अथाभिषेकस्य विधिः कथ्यते पारमेश्वरः ॥ २३-१ ॥
तमेवाह&ndash; यैषा पुत्रकदीक्षोक्ता गुरुसाधकयोरपि ।
सैवाधिकारिणी भोग्यतत्त्वयुक्तिमती क्रमात् ॥ २३-२ ॥
स्वभ्यस्तज्ञानिनं सन्तं बुभूषुमथ भाविनम् ।
योग्यं ज्ञात्वा स्वाधिकारं गुरुस्तस्मै समर्पयेत् ॥ २३-३ ॥
यैषेति&ndash;सबीजा, अभिषेकाच्चानयोरधिकारः, स च परीक्ष्य
दातव्यः इति आचार्यस्य तावत् परीक्षां कर्तुमारभते&ndash;
क्रमादित्यादिना,
क्रमादिति&ndash;श्रुतचिन्तादिप्रमुखमित्यर्थः । एतच्च सर्वत्र
सम्बन्धनीयम् । बुभूषुमिति&ndash;भाविनमिति- च स्वभ्यस्तज्ञानितायाम् ॥"/>

      
    

    <script type="text/javascript">
    
    let baseURL = "https:\/\/vishvAsa.github.io\/AgamaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH\/edit\/content\/\u0022,\u0022mainSections\u0022:[\u0022aryah\u0022],\u0022mainsections\u0022:[\u0022aryah\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH\/AryaH\/hinduism\/branches\/shaivaH\/trikam\/abhinavagupta-mUlam\/tantrAlokaH\/jayaratha-TIkA\/23\/".replace(basePath, "/");
  pageVars.pageParams = {};
  pageVars.pageSource = "AryaH\/hinduism\/branches\/shaivaH\/trikam\/abhinavagupta-mUlam\/tantrAlokaH\/jayaratha-TIkA\/23.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH/webpack_dist/uiLib-bundle.js"></script>




    <link rel="stylesheet" href="/AgamaH/css/fonts.css">
<link rel="stylesheet" href="/AgamaH/css/@fortawesome/fontawesome-free/css/solid.min.css">

<link rel="stylesheet" href="/AgamaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/" />
<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे विश्वासटिप्पन्यः <br/> २३</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select id="transliterationDropdown" size="1" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <a class="btn btn-secondary" onclick="module_uiLib.changeTextSize(2)">A+</a>  
          <a class="btn btn-secondary" onclick="module_uiLib.changeTextSize(-2)">A-</a>
          🗨:
          <select id="commentStyleDropdown" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandAll': 'true'})">↕️️</a></div>
          <div><a id="printButton" class="btn btn-secondary" onclick="module_uiLib.default.query.setParamsAndGo({'printLayout': 'on'})">🖨️️</a></div>
        </div>
        <div class="row col  d-flex justify-content-center">
          <div><a id="speakerButton" class="btn btn-secondary" onclick="module_uiLib.default.content.handleSpeakToggle()">🎧️</a></div>
          <button id="speakerPauseButton" class="btn btn-secondary">⏸</button>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
      <div id="audioOptionsDiv" class="row justify-content-center" hidden>
        <select id="voices" class="form-select bg-secondary text-light"></select>
        <div>
          <p class="lead">Vol</p>
          <input type="range" min="0" max="1" value="1" step="0.1" id="volume" />
          <span id="volume-label" class="ms-2">1</span>
        </div>
        <div class="mx-5">
          <p class="lead">Rate</p>
          <input type="range" min="0.1" max="10" value="1" id="rate" step="0.1" />
          <span id="rate-label" class="ms-2">1</span>
        </div>
        <div>
          <p class="lead">Pitch</p>
          <input type="range" min="0" max="2" value="1" step="0.1" id="pitch" />
          <span id="pitch-label" class="ms-2">1</span>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="२३">२३</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH/edit/content/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>त्रयोविंशमाह्निकम्</p>
<p>&quot; विवेकः &quot;</p>
<p>आस्थाय भैरववपुर्निजाकृतेः संविभागेन ।<br>
विदधातु वः स भद्रं सर्वत इह सर्वतोभद्रः ॥१ ॥</p>
<p>इदानीं द्वितीयार्धेन अभिषेकविधिमभिधातुमुपक्रमते&ndash;</p>
<p>अथाभिषेकस्य विधिः कथ्यते पारमेश्वरः ॥ २३-१ ॥</p>
<p>तमेवाह&ndash; यैषा पुत्रकदीक्षोक्ता गुरुसाधकयोरपि ।<br>
सैवाधिकारिणी भोग्यतत्त्वयुक्तिमती क्रमात् ॥ २३-२ ॥</p>
<p>स्वभ्यस्तज्ञानिनं सन्तं बुभूषुमथ भाविनम् ।<br>
योग्यं ज्ञात्वा स्वाधिकारं गुरुस्तस्मै समर्पयेत् ॥ २३-३ ॥</p>
<p>यैषेति&ndash;सबीजा, अभिषेकाच्चानयोरधिकारः, स च परीक्ष्य<br>
दातव्यः इति आचार्यस्य तावत् परीक्षां कर्तुमारभते&ndash;<br>
क्रमादित्यादिना,<br>
क्रमादिति&ndash;श्रुतचिन्तादिप्रमुखमित्यर्थः । एतच्च सर्वत्र<br>
सम्बन्धनीयम् । बुभूषुमिति&ndash;भाविनमिति- च स्वभ्यस्तज्ञानितायाम् ॥<br>
२-३ ॥</p>
<p>ननु अभिषेकादेव तावदधिकारो भवेदिति सर्वत्रोक्तम्, तदिहापि<br>
अभिषेक एव विधीयतां किं स्वभ्यस्तज्ञानित्वादिचिन्तया ?&ndash;<br>
इत्याशङ्क्याह&ndash;</p>
<p>यो नैवं वेद नैवासावभिषिक्तोऽपि दैशिकः ।<br>
समय्यादिक्रमेणेति श्रीमत्कामिक उच्यते ॥ २३-४ ॥</p>
<p>यो न वेदाध्वसन्धानं षोढा बाह्यान्तरस्थितम् ।<br>
स गुरुर्मोचयेन्नेति सिद्धयोगीश्वरीमते ॥ २३-५ ॥</p>
<p>सर्वलक्षणहीनोऽपि ज्ञानवान् गुरुरिष्यते ।<br>
ज्ञानप्राधान्यमेवोक्तमिति श्रीकचभार्गवे ॥ २३-६ ॥</p>
<p>पदवाक्यप्रमाणज्ञः शिवभक्त्येकतत्परः ।<br>
समस्तशिवशास्त्रार्थबोद्धा कारुणिको गुरुः ॥ २३-७ ॥</p>
<p>समय्यादिक्रमेण असावभिषिक्तोऽपि दैशिको न भवेत्&ndash;इति सम्बन्धः ।<br>
एवमनेकशास्त्रार्थसंवादनेन गुरोः स्वभ्यस्तज्ञानित्वे सर्वत्र<br>
अविगीतत्वं प्रकाशितम् ॥ ७ ॥</p>
<p>एवमपि एवंविधा गुरवो न कार्याः&ndash;इत्याह&ndash;</p>
<p>न स्वयम्भूस्तस्य चोक्तं लक्षणं परमेशिना ।<br>
अभक्तो जीवितधिया कुर्वन्नीशानधिष्ठितः ॥ २३-८ ॥</p>
<p>पश्वात्मना स्वयम्भूष्णुर्नाधिकारी स कुत्रचित् ।<br>
भस्माङ्कुरो व्रतिसुतो दुःशीलातनयस्तथा ॥ २३-९ ॥</p>
<p>कुण्डो गोलश्च ते दुष्टा उक्तं देव्याख्ययामले ।<br>
पुनर्भूश्चान्यलिङ्गो यः पुनः शैवे प्रतिष्ठितः ॥ २३-१० ॥</p>
<p>पश्वात्मनेति&ndash;न तु परमेश्वरावेशशालितया&ndash;इत्यर्थः ।<br>
पुनर्भूश्च<br>
दुष्ट इति- प्राच्येन सम्बन्धः ॥८-१० ॥</p>
<p>अस्मद्दर्शने तु ज्ञानवत्त्वमन्तरेण न कश्चिदयं नियमः&ndash;इत्याह&ndash;</p>
<p>श्रीपूर्वशास्त्रे न त्वेष नियमः कोऽपि चोदितः ।<br>
यथार्थतत्त्वसङ्घज्ञस्तथा शिष्ये प्रकाशकः ॥ २३-११ ॥</p>
<p>यः पुनः सर्वतत्त्वानि वेत्तीत्यादि च लक्षणम् ।</p>
<p>तथेति&ndash;यथार्थमेव । यदुक्तं तत्र&ndash;</p>
<p>&ldquo;यः पुनः सर्वतत्त्वानि वेत्त्येतानि यथार्थतः ।<br>
स गुरुर्मत्समः प्रोक्तो मन्त्रवीर्यप्रकाशकः ॥</p>
<p>स्पृष्टाः सम्भाषितास्तेन दृष्टाश्च प्रीतचेतसा ।<br>
नराः पापैः प्रमुच्यन्ते सप्तजन्मकृतैरपि ॥</p>
<p>ये पुनर्दीक्षितास्तेन प्राणिनः शिवचोदिताः ।<br>
ते यथेष्टं फलं प्राप्य प्रयान्ति (गच्छन्ति) परमं पदम् ॥&rdquo;<br>
(२।१२)</p>
<p>इति ॥</p>
<p>ननु इहापि समानन्यायत्वात् तन्त्रान्तरोक्तो नियमः कस्मान्नानुषज्यते<br>
?&ndash;इत्याशङ्क्याह&ndash;</p>
<p>योगचारे च यद्यत्र तन्त्रे चोदितमाचरेत् ॥ २३-१२ ॥</p>
<p>तथैव सिद्धये सेयमाज्ञेति किल वर्णितम् ।</p>
<p>आचरेदिति&ndash;अर्थात् तत्रैव । यदुक्तम्&ndash;</p>
<p>&ldquo;क्रियादिभेदभेदेन तन्त्रभेदो यतः स्मृतः ।<br>
तस्माद्यत्र यदेवोक्तं तत्कार्यं नान्यतन्त्रतः ॥&rdquo;</p>
<p>इति । न केवलं शास्त्रान्तरेषु कुलाचारादिगतत्वेनैव गुरोरेवं<br>
नियमः, यावत्</p>
<p>&ldquo;काणो विद्वेषजननः खल्वाटश्चार्थनाशनः ।&rdquo;</p>
<p>इति</p>
<p>&ldquo;काञ्चिकोसलकर्णाटाः कलिङ्गाः कामरूपजाः ।<br>
कुङ्कुणोद्भवकावीरीकच्छदेशसमुद्भवाः ॥</p>
<p>एते वर्ज्यास्तथान्येऽपि राष्टिर्यान्परिवर्जयेत् ।&rdquo;</p>
<p>इत्यादिदृष्ट्या देहदेशगतत्वेनापि ॥</p>
<p>अस्मच्छास्त्रे पुनः कस्मादयं नियमो नोक्तः ?&ndash;इत्याशङ्क्याह&ndash;</p>
<p>यस्तु कर्मितयाचार्यस्तत्र काणादिवर्जनम् ॥ २३-१३ ॥</p>
<p>यतः कारकसामग्र्यात्कर्मणो नाधिकः क्वचित् ।<br>
देव्या यामलशास्त्रे च काञ्च्यादिपरिवर्जनम् ॥ २३-१४ ॥</p>
<p>तद्दृष्टदोषात्क्रोधादेः सम्यक्ज्ञातर्यसौ कुतः ।</p>
<p>दृष्टदोषादिति&ndash;सन्तापादिलक्षणात् । यदुक्तम्&ndash;</p>
<p>शन्तापं क्रोधने विद्याच्चञ्चले चपलाः श्रियः ।&quot;</p>
<p>इति । काञ्च्यादिदेशजन्मा हि जनः स्वभावत एव<br>
कामक्रोधादिभाग्भवेत्&ndash;इति भावः । असाविति&ndash;क्रोधादिः,<br>
सम्यग्ज्ञाता हि आत्मवदेव सर्वभूतानि पश्यति&ndash;इत्याशयः ॥</p>
<p>न च एतदस्माभिः स्वोपज्ञमेवोक्तम्&ndash;इत्याह&ndash;</p>
<p>गुरवस्तु स्वयम्भ्वादि वर्ज्यं यद्यामलादिषु ॥ २३-१५ ॥</p>
<p>कर्म्यभिप्रायतः सर्वं तदिति व्याचचक्षिरे ।</p>
<p>गुरुवश्च यत्किञ्चन स्वयम्भ्वादि देव्या यामलादौ वर्जनीयतयोक्तम्<br>
तत्सर्वं कर्म्यभिप्रायेण,&ndash;इति व्याचचक्षिरे व्याख्यातवन्तः&ndash;<br>
इत्यर्थः ॥</p>
<p>तस्मात् ज्ञानवत्त्वमेव मुख्यं लक्षणमाश्रयणीयम्&ndash;इत्याह&ndash;</p>
<p>अतो देशकुलाचारदेहलक्षणकल्पनाम् ॥ २३-१६ ॥</p>
<p>अनादृत्यैव सम्पूर्णज्ञानं कुर्याद्गुरुर्गुरुम् ।</p>
<p>अत्रैव इतिकर्तव्यतामाह&ndash;</p>
<p>प्राग्वत्सम्पूज्य हुत्वा च श्रावयित्वा चिकीर्षितम् ॥ २३-१७ ॥</p>
<p>ततोऽभिषिञ्चेत्तं शिष्यं चतुःषष्ट्या ततः सकृत् ।<br>
तन्मन्त्ररसतोयेन पूर्वोक्तविधिना गुरुः ॥ २३-१८ ॥</p>
<p>विभवेन सुविस्तीर्णं ततस्तस्मै वदेत्स्वकम् ।<br>
सर्वं कर्तव्यसारं यच्छास्त्राणां परमं रहः ॥ २३-१९ ॥</p>
<p>चतुःषष्ट्येति&ndash;अर्थात्कलशैः । सकृदिति&ndash;एकेन । अनेन च<br>
ज्ञानस्यैव प्राधान्यात् क्रियायाः अनवकॢप्तिः प्रकाशिता, येन<br>
श्रीपूर्वशास्त्रे<br>
स्वकण्ठोक्तोऽपि अभिषेकविधिरिह वितत्य नोक्तः ॥</p>
<p>कर्तव्यसारमेव अभिधत्ते&ndash;</p>
<p>अनुग्राह्यास्त्वया शिष्याः शिवशक्तिप्रचोदिताः ।</p>
<p>ननु प्राक् दीक्षाकालमपहाय अभिषेकावसर एव अस्य कस्मात् परीक्षा<br>
क्रियते ?&ndash;इत्याशङ्कां निरवकाशयितुमागममेव संवादयति&ndash;</p>
<p>उक्तं ज्ञानोत्तरे चैतद् ब्रह्मणाः क्षत्रिया विशः ॥ २३-२० ॥</p>
<p>नपुंसकाः स्त्रियः शूद्रा ये चान्येऽपि तदर्थिनः ।<br>
ते दीक्षायां न मीमांस्या ज्ञानकाले विचारयेत् ॥ २३-२१ ॥</p>
<p>ज्ञानमूलो गुरुः प्रोक्तः सप्तसत्रीं प्रवर्तयेत् ।</p>
<p>प्रोक्त इति&ndash;समनन्तरमेव । ननु का नाम सप्तसत्री, तां च असौ<br>
कथं प्रवर्तयेत् ?&ndash;इत्याशङ्क्याह&ndash;</p>
<p>दीक्षा व्याख्या कृपा मैत्री शास्त्रचिन्ता शिवैकता ॥ २३-२२ ॥</p>
<p>अन्नादिदानमित्येतत्पालयेत्सप्तसत्रकम् ।<br>
अभिषेकविधौ चास्मै करणीखटिकादिकम् ॥ २३-२३ ॥</p>
<p>सर्वोपकरणव्रातमर्पणीयं विपश्चिते ।<br>
सोऽभिषिक्तो गुरुं पश्चाद्दक्षिणाभिः प्रपूजयेत् ॥ २३-२४ ॥</p>
<p>तदुक्तम्&ndash;</p>
<p>निर्भर्त्स्यैवं विधानेन अभिषेकं प्रदापयेत् ।&quot;</p>
<p>इत्याद्युपक्रम्य</p>
<p>&ldquo;उष्णीषमुकुटाद्यांश्च छत्रपादुकमासनम् ।<br>
हस्त्यश्वशिविकाद्यांश्च राज्याङ्गानि विशेषतः ॥</p>
<p>करणीं कर्तरीं खट्का स्रुक्स्रुवौ दर्भपुस्तकम् ।<br>
अक्षसूत्रादिकं दत्त्वा चतुराश्रमसंस्थितः ॥</p>
<p>दीक्ष्यानुग्रहमार्गेण दीक्षा व्याख्या त्वया सदा ।<br>
अद्यप्रभृति कर्तव्येत्यधिकारः शिवाज्ञया ॥&rdquo;</p>
<p>इत्यादि</p>
<p>&ldquo;गुरुं सम्पूजयेच्छिष्यो यथाविभवविस्तरैः ।&rdquo;</p>
<p>इत्यन्तम् ॥२४ ॥</p>
<p>नन्वेवमभिषेकमस्मै दत्त्वा गुरुणा अनन्तरं कथं वर्तितव्यम् ?&ndash;<br>
इत्याशङ्क्याह&ndash;</p>
<p>ज्ञानहीनो गुरुः कर्मी स्वाधिकारं समर्प्य नो ।<br>
दीक्षाद्यधिकृतिं कुर्याद्विना तस्याज्ञया पुनः ॥ २३-२५ ॥</p>
<p>इत्येवं श्रावयेत्सोऽपि नमस्कृत्याभिनन्दयेत् ।</p>
<p>तस्येति&ndash;स्वयमभिषिक्तस्य । अयं च श्लोकः क्वचित्<br>
&ldquo;पालयेत्सप्तसत्रकम्&rdquo; इत्यनन्तरं भ्रमात् लेखकैर्लिखित इति<br>
तदुपेक्ष्यम् ॥</p>
<p>ज्ञानिनः पुनरयं विशेषः&ndash;इत्याह&ndash;</p>
<p>ततः प्रभृत्यसौ पूर्वो गुरुस्त्यक्ताधिकारकः ॥ २३-२६ ॥</p>
<p>यथेच्छं विचरेद् व्याख्यादीक्षादौ यन्त्रणोज्झितः ।<br>
कुर्वन्न बाध्यते यस्माद्दीपाद्दीपवदीदृशः ॥ २३-२७ ॥</p>
<p>सन्तानो नाधिकारस्य च्यवोऽकुर्वन्न बाध्यते ।<br>
प्राक् च कुर्वन्विहन्येत सिद्धातन्त्रे तदुच्यते ॥ २३-२८ ॥</p>
<p>पूर्व इति&ndash;आद्यो ज्ञानी&ndash;इत्यर्थः । कुर्वन्नकुर्वन् न बाध्यते इत्यनेन<br>
यन्त्रणोज्झितत्वमेवोपोद्बलितम् । दीपाद्दीपवदिति&ndash;नहि दीपान्तरं<br>
जनयतो दीपस्य प्रकाशकतायां कश्चिद्विशेषः&ndash;इत्याशयः ।<br>
च्यवः प्रच्यवः । प्राक्&ndash;अत्यक्ते अधिकारे ॥</p>
<p>तत्रत्यमेव ग्रन्थं पठति&ndash;</p>
<p>यथार्थमुपदेशं तु कुर्वन्नाचार्य उच्यते ।<br>
न चावज्ञा क्रियाकाले संसारोद्धरणं प्रति ॥ २३-२९ ॥</p>
<p>न दीक्षेत गुरुः शिष्यं तत्त्वयुक्तस्तु गर्वतः ।<br>
योऽस्य स्यान्नरके वास इह च व्याधितो भवेत् ॥ २३-३० ॥</p>
<p>य इति&ndash;अवज्ञावान् गर्वितश्च । अस्येति&ndash;एवंविधस्य ॥ ३० ॥</p>
<p>इदानीमस्य आचार्यस्य विद्याव्रतमभिधत्ते&ndash;</p>
<p>प्राप्ताभिषेकः स गुरुः षण्मासान्मन्त्रपद्धतिम् ।<br>
सर्वां तन्त्रोदितां ध्यायेज्जपेच्चातन्मयत्वतः ॥ २३-३१ ॥</p>
<p>यदैव तन्मयीभूतस्तदा वीर्यमुपागतः ।<br>
छिन्द्यात्पाशांस्ततो यत्नं कुर्यात्तन्मयतास्थितौ ॥ २३-३२ ॥</p>
<p>सर्वां मन्त्रपद्धतिमिति देवीत्रयम्, भैरवचतुष्टयम्,<br>
अघोराद्यष्टकं च । यदुक्तम्&ndash;</p>
<p>&ldquo;आचार्योऽपि च षण्मासं मौनी प्रतिदिनं जपेत् ।<br>
दश पञ्च च ये मन्त्राः पूर्वमुक्ता मया तव ॥</p>
<p>पूर्वन्यासेन सन्नद्धस्त्रिकालं वह्निकार्यकृत् ।<br>
ध्यायेत्पूर्वोदितं शूलं ब्रह्मचर्यं समाश्रितः ॥</p>
<p>कृत्वा पूर्वोदितं यागं त्रिशूलपरिमण्डलम् ।<br>
अभिषिञ्चेत्तदात्मानमादावन्ते च दैशिकः ॥</p>
<p>एवं चीर्णव्रतो भूत्वा मन्त्री मन्त्रविदुत्तमः ।<br>
निग्रहानुग्रहं कर्म कुर्वन्न प्रतिहन्यते ॥&rdquo; (मा।वि। १०।३५)</p>
<p>इति ॥३२ ॥</p>
<p>एवं मन्त्रपद्धतिं जपतस्तन्मयतास्थितौ युक्तिमाह&ndash;</p>
<p>हृच्चक्रादुत्थिता सूक्ष्मा शशिस्फटिकसन्निभा ।<br>
लेखाकारा नादरूपा प्रशान्ता चक्रपङ्क्तगा ॥ २३-३३ ॥</p>
<p>द्वादशान्ते निरूढा सा सौषुम्ने त्रिपथान्तरे ।<br>
तत्र हृच्चक्रमापूर्य जपेन्मन्त्रं ज्वलत्प्रभम् ॥ २३-३४ ॥</p>
<p>चक्षुर्लोमादिरन्ध्रैघवहज्ज्वालौर्वसन्निभम् ।</p>
<p>सौषुम्नेत्यनेन पिङ्गलापि लक्ष्यते । तत्रेति&ndash;प्राणशक्तौ द्वादशान्ते<br>
निरूढायां सत्याम्, हृच्चक्रमिति&ndash;गमागमाभ्याम्, तेन<br>
हृच्चक्रादारभ्य हृच्चक्रं यावच्चेति ज्ञेयम् ।<br>
चक्षुरादिरन्ध्रैघेभ्यो वहज्ज्वालत्वादेव वडवाग्नितुल्यम्&ndash;<br>
अत्यन्तदीप्तम्&ndash;इत्यर्थः । अत एवोक्तम्&ndash;ज्वलत्प्रभमिति ॥</p>
<p>गमागमावेव मन्त्रस्य दर्शयति&ndash;</p>
<p>यावच्छान्तशिखाकीर्णं विश्वाज्यप्रविलापकम् ॥ २३-३५ ॥</p>
<p>तदाज्यधारासन्तृप्तमानाभिकुहरान्तरम् ।<br>
एवं मन्त्रा मोक्षदाः स्युर्दीप्ता बुद्धाः सुनिर्मलाः ॥ २३-३६ ॥</p>
<p>शान्ते द्वादशान्ते सर्ववृत्तिसङ्क्षयात्, अत एवोक्तम्&ndash;<br>
विश्वाज्यप्रविलापकमिति । नाभीत्यनेन सामीप्यात् हृच्चक्रं लक्ष्यते<br>
। एवमिति&ndash;प्राणशक्तितया उच्चारात् ॥ ३६ ॥</p>
<p>एवं मन्त्रस्य प्राणशक्तेश्च एक्ये सिद्धे कुत्र नाम चक्राधारादौ<br>
जप्यमानोऽस्य मन्त्रः स्ववीर्याक्रमणात्मकं महत्त्वं यायात् ?&ndash;<br>
इत्याह&ndash;</p>
<p>मूलकन्दनभोनाभिहृत्कण्ठालिकतालुगम् ।<br>
अर्धेन्दुरोधिकानादतदन्तव्यापिशक्तिगम् ॥ २३-३७ ॥</p>
<p>समनोन्मनशुद्धात्मपरचक्रसमाश्रितम् ।<br>
यत्र यत्र जपेच्चक्रे समस्तव्यस्तभेदनात् ॥ २३-३८ ॥</p>
<p>तत्र तत्र महामन्त्र इति देव्याख्ययामले ।</p>
<p>तदन्तः&ndash;नादान्तः । परचक्रम्&ndash;</p>
<p>&ldquo;…उन्मन्यन्ते परः शिवः ।&rdquo;</p>
<p>इति निरूपितम् । क्रमस्य च अत्र अविवक्षणात् क्वचिदक्रमेणापि<br>
अभिधानम् । जपेदित्यर्थात् मन्त्रम्, यस्य तत्तच्चक्राधाराधिगतत्वं<br>
विशेषणतया उपात्तम् । समस्तव्यस्तभेदनादिति&ndash;समस्तत्वं<br>
व्यस्तत्वं च अवलम्ब्य&ndash;इत्यर्थः ॥</p>
<p>प्रकृतमेवोपसंहरति&ndash;</p>
<p>विद्याव्रतमिदं प्रोक्तं मन्त्रवीर्यप्रसिद्धये ॥ २३-३९ ॥</p>
<p>तच्च तादात्म्यमेवेति यदुक्तं स्पन्दशासने ।<br>
तदाक्रम्य बलं मन्त्राः सर्वज्ञबलशालिनः ॥ २३-४० ॥</p>
<p>प्रवर्तन्तेऽधिकाराय करणानीव देहिनाम् ।</p>
<p>तदिति&ndash;व्रतम् । तादात्म्यमेवेति&ndash;मन्त्रेण ॥</p>
<p>एवं च कृतविद्याव्रतस्यैव अस्य सप्तसत्र्यामधिकारः&ndash;इत्याह&ndash;</p>
<p>कृतविद्याव्रतः पश्चाद्दीक्षाव्याख्यादि सर्वतः ॥ २३-४१ ॥</p>
<p>कुर्याद्योग्येषु शिष्येषु नायोग्येषु कदाचन ।</p>
<p>योग्यायोग्यपरीक्षायां च अस्य उदाहरणदिशा युक्तिं दर्शयति&ndash;</p>
<p>रहस्ये योजयेद्विप्रं परीक्ष्य विपरीततः ॥ २३-४२ ॥</p>
<p>आचाराच्छक्तिमप्येव नान्यथेत्यूर्मिशासने ।</p>
<p>विपरीतत आचारादिति&ndash;श्रुतिस्मृतिविरुद्धात् मद्यपानादेः । एवमिति&ndash;<br>
विपरीतादेव आचारात् लोकविरुद्धात् निधुवनादेः, इतरथा हि<br>
लोभलौल्यादिना प्रवर्तयेतामित्युक्तं नान्यथेति ॥</p>
<p>एवं परानुग्रहव्यग्रतया नित्याद्यपि अयं सङ्क्षेपेण कुर्यात्&ndash;<br>
इत्याह&ndash;</p>
<p>नित्याद्यल्पाल्पकं कुर्याद्यदुक्तं ब्रह्मयामले ॥ २३-४३ ॥</p>
<p>चीर्णविद्याव्रतः सर्वं मनसा वा स्मरेत् प्रिये ।</p>
<p>ननु अयं परीक्षणपरोऽपि प्रमादात् कस्मिंश्चिदयोग्यतामजानान एव<br>
दीक्षां कुर्वाणः किं दुष्यति न वा ?&ndash;इत्याशङ्क्याह&ndash;</p>
<p>देहसम्बन्धसञ्छन्नसार्वज्ञ्यो दम्भभाजनम् ॥ २३-४४ ॥</p>
<p>अविदन्दीक्षमाणोऽपि न दुष्येद्दैशिकः क्वचित् ।<br>
ज्ञात्वा त्वयोग्यतां नैनं दीक्षेत प्रत्यवायिताम् ॥ २३-४५ ॥</p>
<p>अवेदने देहसम्बन्धसञ्छन्नसार्वज्ञ्यं हेतुः । दीक्षेतेति&ndash;<br>
लोभादिना ॥ ४५ ॥</p>
<p>एवमपि दीक्षितस्य ज्ञानदानादौ पौनःपुन्येन परीक्षां कुर्यात्&ndash;<br>
इत्याह&ndash;</p>
<p>बुद्ध्वा ज्ञाने शास्त्रसिद्धिगुरुत्वादौ च तं पुनः ।<br>
भूय एव परीक्षेत तत्तदौचित्यशालिनम् ॥ २३-४६ ॥</p>
<p>तत्र तत्र नियुञ्जीत न तु जातु विपर्ययात् ।</p>
<p>परीक्षेत इत्यत्र च्छेदः । तत्र तत्रेति&ndash;ज्ञानशास्त्रादौ ।<br>
विपर्ययादिति&ndash;तत्तदौचित्यशालित्वविलक्षणात् ॥</p>
<p>ननु एवं जिज्ञासान्यथानुपपत्त्या नूनमस्य<br>
पारमेश्वरमधिष्ठानमस्ति, तदेव च योग्यत्वमुच्यते इति किमन्येन<br>
योग्यत्वायोग्यत्वपरीक्षणेन ?&ndash;इत्याशङ्कते&ndash;</p>
<p>ननु तद्वस्त्वयोग्यस्य तत्रेच्छा जायते कुतः ॥ २३-४७ ॥</p>
<p>तदीशाधिष्ठितेच्छैव योग्यतामस्य सूचयेत् ।</p>
<p>तत्रेति&ndash;ज्ञानादौ ॥ एतदेवाभ्युपगम्य प्रतिविधत्ते&ndash;</p>
<p>सत्यं कापि प्रबुद्धासाविच्छा रूढिं न गच्छति ॥ २३-४८ ॥</p>
<p>विद्युद्वत्पापशीलस्य यथा पापापवर्जने ।</p>
<p>ननु परमेश्वराधिष्ठानात् प्रबुद्धापि एवमिच्छा कथं न प्ररोहं<br>
गच्छेत्?&ndash;इत्याशङ्क्याह&ndash;</p>
<p>रूढ्यरूढी तदिच्छाया अपि शम्भुप्रसादतः ॥ २३-४९ ॥</p>
<p>अत एव नायं प्रबुद्धायामपि तत्रेच्छायां तदप्ररोहात् ज्ञानादौ<br>
पात्रम्&ndash;इत्याह&ndash;</p>
<p>अप्ररूढतथेच्छाकस्तत एव न भाजनम् ।<br>
यः सम्यग्ज्ञानमादाय गुरुविश्वासवर्जितः ॥ २३-५० ॥</p>
<p>लोकं विप्लावयेन्नास्मिञ्ज्ञाते विज्ञानमर्पयेत् ।</p>
<p>विप्लावयेदिति&ndash;विरुद्धाचरणात् ।<br>
एवमस्मिन्नप्ररूढेच्छाकत्वादयोग्यतया ज्ञाते विज्ञानमेव नार्पयेत्&ndash;<br>
इत्याह&ndash;नास्मिन्नित्यादि ॥</p>
<p>यः पुनरेवं ज्ञानार्पणकाले न ज्ञातस्तदुत्तरकालं तु<br>
ज्ञातस्तस्य ज्ञानापहरणमेव कुर्यात्&ndash;इत्याह&ndash;</p>
<p>अज्ञातेऽपि पुनर्ज्ञाते विज्ञानहरणं चरेत् ॥ २३-५१ ॥</p>
<p>एतदेव मतेर्हरणमाह&ndash;</p>
<p>पुनःपुनर्यदा ज्ञातो विश्वासपरिवर्जितः ।<br>
तदा समग्रतो ध्यायेत्स्फुरन्तं चन्द्रसूर्यवत् ॥ २३-५२ ॥</p>
<p>ततो निजहृदम्भोजबोधाम्बरतलोदिताम् ।<br>
स्वर्भानुमलिनां ध्यायेद्वामां शक्तिं विमोहनीम् ॥ २३-५३ ॥</p>
<p>वामाचारक्रमेणैनां निःसृतां साध्यगामिनीम् ।<br>
चिन्तयित्वा तया ग्रस्तप्रकाशं तं विचिन्तयेत् ॥ २३-५४ ॥</p>
<p>अनेन क्रमयोगेन मूढबुद्धेर्दुरात्मनः ।<br>
विज्ञानमन्त्रविद्याद्याः प्रकुर्वन्त्यपकारिताम् ॥ २३-५५ ॥</p>
<p>पुनः पुनरिति&ndash;अत्रापि यथा अन्यथाभावो न भवेत्&ndash;इति भावः ।<br>
वामाचार इति&ndash;संहारक्रमेण&ndash;इत्यर्थः । तदुक्तम्&ndash;</p>
<p>न्यायेन ज्ञानमादाय पश्चान्न प्रतिपद्यते ।<br>
तदा तस्य प्रकुर्वीत विज्ञानापहृतिं बुधः ॥</p>
<p>ततस्तं दीप्तमालोक्य तदङ्गुष्ठाग्रतः क्रमात् ।<br>
नयेत्तेजः समाहृत्य द्वादशान्तमनन्यधीः ॥</p>
<p>अथवा सूर्यबिम्बाभं ध्यात्वा विच्छेद्यमग्रतः ।<br>
स्वर्भानुरूपया शक्त्या ग्रस्तं तमनुचिन्तयेत् ॥</p>
<p>अनेन विधिना तस्य मूढबुद्धेर्दुरात्मनः ।<br>
विज्ञानमन्त्रविद्याद्या न कुर्वन्त्युपकारिताम् ॥</p>
<p>अपराधसहस्रैस्तु महाकोपसमन्वितः ।<br>
विधिमेनं प्रकुर्वीत क्रीडार्थं न तु जातुचित् ॥&quot; (मा।वि। १८।६६)</p>
<p>इति ॥५५ ॥</p>
<p>ननु आत्मनो ज्ञानक्रिये रूपं तदात्मनो ज्ञानापहरणात् नाश एव<br>
स्यात्, नहि अस्माकं काणादादिवत् आत्मज्ञानयोः<br>
गुणगुणिभावोऽभिमत इति कथमेतदस्मदागमेऽभिहितम् ?&ndash;<br>
इत्याशङ्कते&ndash;</p>
<p>ननु विज्ञानमात्मस्थं कथं हर्तुं क्षमं भवेत् ।<br>
अतो विज्ञानहरणं कथं श्रीपूर्व उच्यते ॥ २३-५६ ॥</p>
<p>एतदेव प्रतिविधत्ते&ndash;</p>
<p>उच्यते नास्य शिष्यस्य विज्ञानं रूढिमागतम् ।<br>
तथात्वे हरणं कस्मात्पूर्णयोग्यत्वशालिनः ॥ २३-५७ ॥</p>
<p>नहि एतज्ज्ञानमस्य शिष्यस्य रूढिमागतम् शुद्धतामुपागतम्&ndash;<br>
इत्यर्थः । रूढ्युपगमे हि परे पूर्णे धाम्नि<br>
एक्यात्म्यापत्तिसहिष्णुतया श्लाघमानस्य ज्ञानस्य कथङ्कारं<br>
हरणमेव स्यात्, एवं हि आत्मनो नाश एव भवेत्&ndash;इत्युक्तप्रायम् ॥ ५७ ॥</p>
<p>नन्वस्योपदेशस्तावत् वृत्त इति किमिति न ज्ञानं रूढिमागतम्?&ndash;<br>
इत्याशङ्क्याह&ndash;</p>
<p>किन्त्वेष वामया शक्त्या मूढो गाढं विभोः कृतः ।<br>
स्वभावादेव तेनास्य विद्याद्यमपकारकम् ॥ २३-५८ ॥</p>
<p>ननु विलयशक्त्याघ्रतत्वादस्य स्वभावत एव चेत् विद्याद्यमपकारकं<br>
तत् गुरुः किमर्थं विज्ञानापहरणं कुर्यात् ?&ndash;इत्याशङ्क्याह&ndash;</p>
<p>गुरुः पुनः शिवाभिन्नः सन्यः पञ्चविधां कृतिम् ।<br>
कुर्याद्यदि ततः पूर्णमधिकारित्वमस्य तत् ॥ २३-५९ ॥</p>
<p>अतो यथा शुद्धतत्त्वसृष्टिस्थित्योर्मलात्यये ।<br>
योजनानुग्रहे कार्यचतुष्केऽधिकृतो गुरुः ॥ २३-६० ॥</p>
<p>शिवाभेदेन तत्कुर्यात्तद्वत्पञ्चममप्ययम् ।<br>
तिरोभावाभिधं कृत्यं तथासौ शिवतात्मकः ॥ २३-६१ ॥</p>
<p>अत इति&ndash;पञ्चकृत्यकारित्वेन पूर्णाधिकारित्वात् । तदिति&ndash;<br>
कार्यचतुष्कम् । एवं कृत्यपञ्चककारित्वेन अस्य किं स्यात्?&ndash;<br>
इत्याशङ्क्योक्तम्&ndash;तथासौ शिवतात्मकः इति ॥ ६१ ॥</p>
<p>एवं च श्रेयोरूपत्वादेव क्वचिदपि नायं कुप्येत्&ndash;इत्याह&ndash;</p>
<p>अत एव शिवे शास्त्रे ज्ञाने चाश्वासभाजनम् ।<br>
गुरोर्मूढतया कोपधामापि न तिरोहितः ॥ २३-६२ ॥</p>
<p>अतः शिवात्मकत्वादेव गुरोर्भूतपूर्वगत्या शैवशास्त्रादौ<br>
आश्वासभाजनं मूढतया तिरोहितोऽपि शिष्यो न कोपधाम, नास्य<br>
गुरुणा कोपः कार्यः&ndash;इत्यर्थः ॥६२ ॥</p>
<p>ननु किमेतदुक्तं यद्यस्यैव गुरुः कुपितः स एव संसारी तिरोहितः<br>
इत्युच्यते&ndash;इत्याह&ndash;</p>
<p>गुरुर्हि कुपितो यस्य स तिरोहित उच्यते ।</p>
<p>सत्यमेवं स तु गुरुर्निखिलजगदुद्दिधीर्षापरतया परमकारुणिकः<br>
परमेश्वर एव, स च सत्यज्ञानमय इति कः कस्य कोपं कुर्यात्&ndash;<br>
इत्याह&ndash;</p>
<p>संसारी स तु देवो हि गुरुर्न च मृषाविदः ॥ २३-६३ ॥</p>
<p>तत एव च शास्त्रादिदूषको यद्यपि क्रुधा ।<br>
न दह्यतेऽसौ गुरुणा तथाप्येष तिरोहितः ॥ २३-६४ ॥</p>
<p>हिरवधारणे । मृषाविद इति&ndash;मिथ्याज्ञानरूपः&ndash;इत्यर्थः,<br>
तथात्वे भवेदेव कोपस्यावकाशः&ndash;इत्याशयः । तत इति&ndash;<br>
मिथ्याज्ञानरूपत्वाभावादेव । तथापीति&ndash;वस्तुमहिम्नो<br>
दुर्लन्ध्यत्वात् ॥६४ ॥</p>
<p>तदेव अस्मद्गुरूणामपि मतम्&ndash;इत्याह&ndash;</p>
<p>अस्मद्गुर्वागमस्त्वेष तिरोभूते स्वयं शिशौ ।<br>
न कुप्येन्न शपेद्धीमान् स ह्यनुग्राहकः सदा ॥ २३-६५ ॥</p>
<p>तुर्ह्यर्थे ॥६५ ॥</p>
<p>नहि अस्य स्वयमेव तिरोधित्सोरत्रान्यत्किञ्चित्कर्तव्यमवशिष्यते<br>
यदनेनापि कार्यम्&ndash;इत्याह&ndash;</p>
<p>ईशेच्छाचोदितः पाशं यदि कण्ठे निपीडयेत् ।<br>
किमाचार्येण तत्रास्य कार्या स्यात्सहकारिता ॥ २३-६६ ॥</p>
<p>किं कार्या स्यादिति&ndash;नात्र सहकारिणा कश्चिदर्थः&ndash;इत्यर्थः ॥ ६६<br>
॥</p>
<p>ननु यद्येवं तच्छिवाभेदिनोऽस्य पञ्चविधकृत्यकारित्वं किं न<br>
खण्ड्येत?&ndash;इत्याशङ्क्याह&ndash;</p>
<p>शिवाभिन्नोऽपि हि गुरुरनुग्रहमयीं विभोः ।<br>
मुख्यां शक्तिमुपासीनोऽनुगृह्णीयात्स सर्वथा ॥ २३-६७ ॥</p>
<p>यदुक्तं तत्र&ndash;</p>
<p>&ldquo;अनेन विधिना भ्रष्टो विज्ञानादपरेण न ।<br>
शक्यो योजयितुं भूयो यावत्तेनैव नोद्धृतिः ॥&rdquo; (मा।वि। १८।६७)</p>
<p>इति ॥६७ ॥</p>
<p>ननु तर्हि किमर्थं विज्ञानापहरणं कुर्यादित्याद्युक्तम् ?&ndash;<br>
इत्याशङ्क्याह&ndash;</p>
<p>स्वातन्त्र्यमात्रज्ञप्त्यै तु कथितं शास्त्र ईदृशम् ।<br>
न कार्यं पततां हस्तालम्बः सह्यो न पातनम् ॥ २३-६८ ॥</p>
<p>एवमस्य कृपापरेणैव भाव्यम्&ndash;इत्याह&ndash;</p>
<p>अत एव स्वतन्त्रत्वादिच्छायाः पुनरुन्मुखम् ।<br>
प्रायश्चित्तैर्विशोध्यैनं दीक्षेत कृपया गुरुः ॥ २३-६९ ॥</p>
<p>स्वतन्त्रत्वादिति&ndash;एतदेव हि नाम अस्याः स्वातन्त्र्यं यन्निगृहीतस्यापि<br>
पुनरनुग्रह इति ॥ ६९ ॥</p>
<p>ननु इतः पतितस्तिरोहित एव उच्यते इत्युक्तम्, एवमसौ ततोऽपि च<br>
इतराश्वस्ततया पतितस्तदुभयभ्रष्टत्वादिहापि कथमनुग्राह्यः<br>
स्यात्<br>
?&ndash;इत्याशङ्क्याह&ndash;</p>
<p>ऊर्ध्वदृष्टौ प्रपन्नः सन्ननाश्वस्तस्ततः परम् ।<br>
अधःशास्त्रं प्रपद्यापि न श्रेयः पात्रतामियात् ॥ २३-७० ॥</p>
<p>अधोदृष्टौ प्रपन्नस्तु तदनाश्वस्तमानसः ।<br>
ऊर्ध्वशासनभाक् पापं तच्चोज्झेच्च शिवीभवेत् ॥ २३-७१ ॥</p>
<p>एतदेव दृष्टान्तोपदर्शनेन घटयति&ndash;</p>
<p>राज्ञे दुर्ह्यन्नमात्याङ्गभूतोऽपि हि विहन्यते ।<br>
विपर्ययस्तु नेत्येवमूर्ध्वां दृष्टिं समाश्रयेत् ॥ २३-७२ ॥</p>
<p>अत एव अस्मच्छास्त्रमप्येवम्&ndash;इत्याह&ndash;</p>
<p>श्रीपूर्वशास्त्रे तेनोक्तं यावत्तेनैव नोद्धृतः ।</p>
<p>एतदेव तात्पर्यतो व्याचष्टे&ndash;</p>
<p>अत्र ह्यर्थोऽयमेतावत्पूर्वोक्तज्ञानवृंहितः ॥ २३-७३ ॥</p>
<p>गुरुस्तावत्स एवात्र तच्छब्देनावमृश्यते ।</p>
<p>अविप्रतिपत्तिद्योतकस्तावच्छब्दः ॥</p>
<p>एवकारार्थमप्याह&ndash;</p>
<p>तादृक्स्वभ्यस्तविज्ञानभाजोर्ध्वपदशालिना ॥ २३-७४ ॥</p>
<p>अनुद्धृतस्य न श्रेय एतदन्यगुरूद्धृतेः ।<br>
अत एवाम्बुजन्मार्कदृष्टान्तोऽत्र निरूपितः ॥ २३-७५ ॥</p>
<p>निरूपित इति&ndash;एतद्विवरण एव पञ्चिकायाम् । यदुक्तं तत्र&ndash;</p>
<p>&ldquo;दिवाकरकरासारविरहात्सङ्कुचत्कजम् ।<br>
सत्स्वप्यन्यग्रहमहःस्वेति नैव विकासिताम् ॥</p>
<p>एवं शिष्यहृदम्भोजं गुरुपादविवर्जितम् ।<br>
निमीलद्विकसत्येव पुनस्तत्पादपाततः ॥&rdquo;</p>
<p>इति ॥७५ ॥</p>
<p>ननु अस्य अन्योऽपि गुरुरस्तु तेनैव गुरुणा कोऽर्थः?&ndash;इत्याशङ्कां<br>
दृष्टान्तान्तरेणापि निरवकाशयति&ndash;</p>
<p>त्रिजगज्ज्योतिषो ह्यन्यत्तेजोऽन्यच्च निशाकृतः ।<br>
ज्ञानमन्यत्त्रिकगुरोरन्यत्त्वधरवर्तिनाम् ॥७६ ॥</p>
<p>ननु एवमन्तरा चेदस्य गुरोः पिण्डपातो वृत्तः, तदा अनेन किं<br>
कार्यम्?&ndash;इत्याशङ्क्याह&ndash;</p>
<p>अत एव पुराभूतगुर्वभावो यदा तदा ।<br>
तदन्यं लक्षणोपेतमाश्रयेत्पुनरुन्मुखः ॥ २३-७७ ॥</p>
<p>अस्य च अत्र लक्षणम्&ndash;</p>
<p>&ldquo;यः पुनः सर्वतत्त्वानि… ।&rdquo; (मा।वि। २।१०)</p>
<p>इत्यादिनोक्तम् ॥७७ ॥</p>
<p>तस्मिंस्तु जीवति तत्त्यागो न कार्यः&ndash;इत्याह&ndash;</p>
<p>सति तस्मिंस्तून्मुखः सन्कस्माज्जह्याद्यदि स्फुटम् ।<br>
स्यादन्यतरगो दोषो योऽधिकारापघातकः ॥ २३-७८ ॥</p>
<p>एवमूर्ध्वशासनस्थ एव गुरुराश्रयणीयः&ndash;इति अत्र तात्पर्यम् । सति<br>
तु दोषे परस्परस्यापि त्यागः कार्यः&ndash;इत्याह&ndash;यदीत्यादि ॥७८ ॥</p>
<p>ननु किमत्र लौकिको दोषो ग्राह्यः शास्त्रीयो वा ?&ndash;इत्याशङ्क्याह&ndash;</p>
<p>दोषश्चेह न लोकस्थो दोषत्वेन निरूप्यते ।<br>
अज्ञानख्यापनायुक्तख्यापनात्मा त्वसौ मतः ॥ २३-७९ ॥</p>
<p>शिष्यस्यापि तथाभूतज्ञानानाश्वस्तरूपता ।<br>
मुख्यो दोषस्तदन्ये हि दोषास्तत्प्रभवा यतः ॥ २३-८० ॥</p>
<p>शास्त्रीयस्यैव दोषस्य स्वरूपं निरूपयति&ndash;अज्ञानेत्यादिना ।<br>
अपिशब्दाद्गुरोरिति लभ्यते, तेन गुरोः शिष्यस्य च असौ मुख्यो दोषो<br>
मतः&ndash;इति सम्बन्धः । तत्र तावद् गुरोरज्ञानं ज्ञत्वेऽपि<br>
ख्यापयितुमसामर्थ्यम्, तत्त्वेऽपि अयुक्तस्य अर्थस्य ख्यापनमिति । अन्ये<br>
इति&ndash;गुरोरविहितानुष्ठानादयः, शिष्यस्य च गुर्वपरिग्रहादयः ।<br>
हिर्वाक्यालङ्कारे ॥८० ॥</p>
<p>गुर्वपरिग्रहादेश्च ज्ञानानाश्वासहेतुकत्वमेव अन्वयव्यतिरेकाभ्यां<br>
दृष्टान्तमुखेन द्रढयति&ndash;</p>
<p>न ध्वस्तव्याधिकः को हि भिषजं बहु मन्यते ।<br>
असूयुर्नूनमध्वस्तव्याधिः स्वस्थायते बलात् ॥ २३-८१ ॥</p>
<p>एवं ज्ञानसमाश्वस्तः किं किं न गुरवे चरेत् ।<br>
नो चेन्नूनमविश्वस्तो विश्वस्त इव तिष्ठति ॥ २३-८२ ॥</p>
<p>तथाहि ध्वस्तव्याधिः सर्वो जनः त्वत्प्रसादोपनतप्राणा<br>
वयमित्येवं भिषजे बहुमानं कुर्यात्, तं प्रति असूयुरीर्ष्यावान्<br>
पुनर्निश्चितमध्वस्तव्याधिमस्वस्थमपि आत्मानं स्वस्थमिव बलात्<br>
मन्यते, तथा ज्ञानसमाश्वस्तः शिष्यो गुरवे किं नाम न<br>
आनुगुण्यमाचरेत्, ज्ञानं प्रति अनाश्वस्तस्तु वस्तुवृत्तेन<br>
अविश्वस्तोऽपि किं मम गुरुणा कार्यमिति विश्वस्त इव तिष्ठति<br>
स्वात्मन्येवं वृथाभिमानं विदध्यात्&ndash; इत्यर्थः ॥ ८१-८२ ॥</p>
<p>ननु गुरोः शास्त्रीय एव दोषो ग्राह्यो न लौकिक इत्यत्र किं प्रमाणम्?&ndash;इत्याशङ्क्याह&ndash;</p>
<p>अज्ञानादय एवैते दोषा न लौकिका गुरोः ।<br>
इति ख्यापयितुं प्रोक्तं मालिनीविजयोत्तरे ॥ २३-८३ ॥</p>
<p>न तस्यान्वेषयेद्वृत्तं शुभं वा यदि वाऽशुभम् ।<br>
स एव तद्विजानाति युक्तं चायुक्तमेव वा ॥ २३-८४ ॥</p>
<p>अकार्येषु यदा सक्तः प्राणद्रव्यापहारिषु ।<br>
तदा निवारणीयोऽसौ प्रणतेन विपश्चिता ॥ २३-८५ ॥</p>
<p>विशेषणमकार्याणामुक्ताभिप्रायमेव यत् ।<br>
तेनातिवार्यमाणोऽपि यद्यसौ न निवर्तते ॥ २३-८६ ॥</p>
<p>तदान्यत्र क्वचिद् गत्वा शिवमेवानुचिन्तयेत् ।</p>
<p>नान्वेषयेदिति&ndash;यदुक्तम्&ndash;</p>
<p>&ldquo;प्रपित्सायां समाचारं गुरोरन्वेषयेत यः ।<br>
स सद्गुरुं समासाद्य शीघ्रं शिवमवाप्नुयात् ॥</p>
<p>ऊर्ध्वं तत्पादपतनान्नास्य काञ्चन कालिकाम् ।<br>
गृह्णीयात्सा मलिनयेच्छिष्यस्यैवोज्ज्वलां धियम् ॥&rdquo;</p>
<p>इति । स एव विजानातीति&ndash;तस्यैव शास्त्रपारङ्गत्वात् ।<br>
उक्ताभिप्रायमिति&ndash;प्राणद्रव्यापहारित्वस्य लौकिकत्वात् ॥ ननु<br>
यद्येवमसौ कार्याकार्यविवेकं न जानीयात्, तत्</p>
<p>&ldquo;गुरोरप्यवलिप्तस्य कार्याकार्यमजानतः ।<br>
उत्पथप्रतिपन्नस्य परित्यागो विधीयते ॥&rdquo;</p>
<p>इत्यादिदृशा तस्य परित्याग एव क्रियताम्, किमन्यत्र गमनेन?&ndash;<br>
इत्याशङ्क्याह&ndash;</p>
<p>न ह्यस्य स गुरुत्वे स्याद्दोषो येनोषरे कृषिम् ॥ २३-८७ ॥</p>
<p>कुर्याद् व्रजेन्निशायां वा स त्वर्थप्राणहारकः ।<br>
तदीयाप्रियभीरुस्तु परं तादृशमाचरेत् ॥ २३-८८ ॥</p>
<p>यतस्तदप्रियं नैष शृणुयादिति भाषितम् ।</p>
<p>न च एतदस्मच्छास्त्र एवोक्तम्&ndash;इत्याह&ndash;</p>
<p>श्रीमातङ्गे तदुक्तं च नाधीतं भूमभीतितः ॥ २३-८९ ॥</p>
<p>भूमभीतित इति&ndash;ग्रन्थविस्तरभयात्&ndash;इत्यर्थः । तत् ततः स्वयमेव<br>
चर्यापादादेरनुसर्तव्यम् ॥८९ ॥</p>
<p>ननु यावत्तेनैव नोद्धृत इति किं गुर्वन्तरव्यवच्छेदपरमवधारणम्,<br>
उत स्वतो विवेकनिषेधपरमपि ?&ndash;इत्याशङ्क्याह&ndash;</p>
<p>यच्चैतदुक्तमेतावत्कर्तव्यमिति तद्ध्रुवम् ।<br>
तीव्रशक्तिगृहीतानां स्वयमेव हृदि स्फुरेत् ॥ २३-९० ॥</p>
<p>यद्येवम्, तत्कृतं गुरुणा?&ndash;इत्याशङ्क्याह&ndash;</p>
<p>उपदेशस्त्वयं मन्दमध्यशक्तेर्निजां क्रमात् ।<br>
शक्तिं ज्वलयितुं प्रोक्तः सा ह्येवं जाज्वलीत्यलम् ॥ २३-९१ ॥</p>
<p>एतदेव दृष्टान्तयति&ndash;</p>
<p>दृढानुरागसुभगसंरम्भाभोगभागिनः ।<br>
स्वोल्लासि स्मरसर्वस्वं दार्ढ्यायान्यत्र दृश्यते ॥ २३-९२ ॥</p>
<p>अन्यत्रेति&ndash;अदृढानुरागे ॥९२ ॥</p>
<p>ननु सर्वोऽयमणुवर्गः चित एव परिस्फुरति, सा च सर्वत्रापि<br>
अविशिष्टा, तत्कथमिदमसमञ्जसं दृष्टान्तितं यत् कस्यचित् स्वत<br>
एव<br>
एवंरूपत्वमुल्लसेत्, कस्यचिच्च अन्यत् ?&ndash;इत्याशङ्क्याह&ndash;</p>
<p>नन्वेष कस्माद् दृष्टान्तः किमेतेनाशुभं कृतम् ।<br>
चित्स्पन्दः सर्वगो भिन्नादुपाधेः स तथा तथा ॥ २३-९३ ॥</p>
<p>एतदेवोत्तरयति&ndash;किमित्यादिना । ननु किं नामैतेन दृष्टान्तेन<br>
असमञ्जसीकृतम् । स हि चित्स्पन्दः सर्वत्र अविशिष्टोऽपि<br>
तत्तद्भिन्नोपाधिदौरात्म्यात् तथा तथा विचित्रतामाश्रयेत्&ndash;इत्यर्थः<br>
॥९३ ॥</p>
<p>तामेव विचित्रतां दर्शयति&ndash;</p>
<p>भवेत्कोऽपि तिरोभूतः पुनरुन्मुखितोऽपि सन् ।<br>
विनापि दैशिकात्प्राग्वत्स्वयमेव विमुच्यते ॥ २३-९४ ॥</p>
<p>सन्नपीति प्रागपि योज्यम् । प्राग्वदिति&ndash;त्रयोदशाह्निकादौ प्रोक्तक्रमेण&ndash; इत्यर्थः ॥ ९४ ॥</p>
<p>ननु तिरोभूतोऽपि किं सांसिद्धिकज्ञानभाग्भवेत् ?&ndash;इत्याशङ्क्याह&ndash;</p>
<p>प्रकारस्त्वेष नात्रोक्तः शक्तिपातबलाद् गतः ।<br>
असम्भाव्यतया चात्र दृढकोपप्रसादवत् ॥ २३-९५ ॥</p>
<p>नहि अयमत्र तिरोभूते सांसिद्धिकलक्षणः प्रकार उक्तः, किन्तु<br>
प्रकरणात् सम्भवमात्राभिप्रायेण प्रदर्शितो यदयं तिरोभूतः<br>
शक्तिपातबलात् गतो मन्दमन्दप्रायशक्तिपातभाक्&ndash;इत्यर्थः ।<br>
असम्भावनीयं चैतत् । यथाहि राजादिना दृढतया<br>
कोपपात्रीकृतस्य कस्यचित् विना परोपरोधं समनन्तरमेव तदीयः<br>
प्रसादो न भवेत्, तथा अस्यापि विना दैशिकं कथङ्कारं स्वयमेव<br>
ज्ञानमाविर्भवेत् । इयता च विषयद्वारेण ज्ञानापहरणमेव<br>
विभक्तम् ॥९५ ॥</p>
<p>एतच्च गुरोरवश्यं पालनीयम्&ndash;इत्याह&ndash;</p>
<p>इत्येष यो गुरोः प्रोक्तो विधिस्तं पालयेद् गुरुः ।<br>
अन्यथा न शिवं यायाच्छ्रीमत्सारे च वर्णितम् ॥ २३-९६ ॥</p>
<p>श्रीत्रिकसारोक्तमेव पठति&ndash;</p>
<p>अन्यायं ये प्रकुर्वन्ति शास्त्रार्थं वर्जयन्त्यलम् ।<br>
तेऽर्धनारीशपुरगा गुरवः समयच्युताः ॥ २३-९७ ॥</p>
<p>अर्धनारीशपुरेति । यदुक्तं तत्र&ndash;</p>
<p>&ldquo;उपरिष्टाद् बिन्दुतत्त्वमीश्वरस्तत्र देवता ।<br>
विधिः समयिनां तत्र कथितस्तव निश्चितम् ॥</p>
<p>तदूर्ध्वे अर्धनारीशो महाभुवनसङ्कुलः ।<br>
स्कन्दयामलतन्त्रे तु अनन्तः परिकीर्तितः ॥</p>
<p>समयाचारभ्रष्टानामाचार्याणां यशस्विनि ।<br>
निरोधकत्वे सन्तिष्ठेदित्याज्ञा पारमेश्वरी ॥</p>
<p>अन्यायं ये प्रकुर्वन्ति ग्रन्थार्थं नार्थयन्ति ये ।<br>
तेषां तत्र निवासस्तु अन्यायपथवर्तिनाम् ॥&rdquo;</p>
<p>इति ॥९७ ॥</p>
<p>एतच्च न केवलमत्रैवोक्तं यावदागमान्तरेष्वपि&ndash;इत्याह&ndash;</p>
<p>अन्यत्राप्यधिकारं च नेयाद्विद्येशतां व्रजेत् ।<br>
अन्यत्र समयत्यागात्क्रव्यादत्वं शतं समाः ॥ २३-९८ ॥</p>
<p>यदुक्तम्&ndash;</p>
<p>&ldquo;अधिकारं न चेत्कुर्याद्विद्येशः स्यात्तनुक्षये ।&rdquo;</p>
<p>इति । तथा</p>
<p>शमयोल्लङ्घनाद्देवि क्रव्यादत्वं शतं समाः ।&quot;</p>
<p>इति च ॥९८ ॥</p>
<p>अत्रैव वाक्यत्रये तात्पर्यतो विषयविभागमाचष्टे&ndash;</p>
<p>इयत्तत्रत्यतात्पर्यं सिद्धान्तगुरुरुन्नयः ।<br>
भवेत्पिशाचविद्येशः शुद्ध एव तु तान्त्रिकः ॥ २३-९९ ॥</p>
<p>षडर्धदैशिकश्चार्धनारीशभुवनस्थितिः ।</p>
<p>उन्नय इति&ndash;उल्लङ्घितसमयः&ndash;इत्यर्थः । एतच्च उत्तरत्रापि योज्यम् ।<br>
शुद्ध इति&ndash;साक्षाद्विद्येशरूपः । तान्त्रिको<br>
भैरवीयदर्शनादिनिष्ठः ॥</p>
<p>अत्रापि विषयविभागमाह&ndash;</p>
<p>एषा कर्मप्रधानानां गुरूणां गतिरुच्यते ॥ २३-१०० ॥</p>
<p>ज्ञानिनां चैष नो बन्ध इति सर्वत्र वर्णितम् ।</p>
<p>इदानीं साधकत्वमभिधातुं तदभिषेके पूर्वोक्तं विधिमतिदिशति&ndash;</p>
<p>साधकस्याभिषेकेऽपि सर्वोऽयं कथ्यते विधिः ॥ २३-१०१ ॥</p>
<p>तत्रापि विशेषमाह&ndash;</p>
<p>अधिकारार्पणं नात्र न च विद्याव्रतं किल ।<br>
साध्यमन्त्रार्पणं त्वत्र स्वोपयोगिक्रियाक्रमे ॥ २३-१०२ ॥</p>
<p>समस्तेऽप्युपदेशः स्यान्निजोपकरणार्पणम् ।</p>
<p>उपदेश इति । यदुक्तम्&ndash;</p>
<p>&ldquo;अनयोः कथयेज्ज्ञानं त्रिविधं सम्यगप्यलम् ।<br>
स्वकीयाज्ञां ददेद्योगी स्वक्रियाकरणं प्रति ॥&rdquo;</p>
<p>इति । निजोपकरण इति । यदुक्तम्&ndash;</p>
<p>शाधकस्याधिकारार्थमक्षमालादि कल्पयेत् ।<br>
मन्त्रकल्पाक्षसूत्रं च खटिकां छत्रपादुके ॥</p>
<p>उष्णीषरहितं दत्त्वा प्रविश्य शिवसन्निधौ ।<br>
साध्यमन्त्रं ददेत्पश्चात्पुष्पोदकसमन्वितम् ॥&quot;</p>
<p>इति ॥</p>
<p>एतदेव प्रथमार्धेनोपसंहरति&ndash;</p>
<p>अभिषेकविधिर्निरूपितः परमेशेन यथा निरूपितः ॥ २३-१०३ ॥</p>
<p>इति श्रीमदाचार्याभिनवगुप्तपादविरचिते श्रीतन्त्रालोके<br>
अभिषेकप्रकाशनं नाम त्रयोविंशमाह्निकम् ॥ २३ ॥</p>
<p>इति शिवम् ॥ १०३ ॥</p>
<p>श्रीसद्गुरुसेवारससनातनाभ्यासदुर्ललितवृत्तः ।<br>
आह्निकमेतदमलमतिर्व्याकार्षीज्जयरथस्त्रयोविंशम् ॥</p>
<p>इति श्रीमन्महामाहेश्वराचार्यवर्यश्रीमदभिनवगुप्तविरचिते<br>
श्रीतन्त्रालोके श्रीजयरथविरचितविवेकाभिख्यव्याख्योपेते<br>
अभिषेकप्रकाशनं नाम त्रयोविंशमाह्निकं समाप्तम् ॥ २३ ॥</p>

  </div>
</article>


        <div id="disqus_thread"></div>
<script type="text/javascript">

  (function() {
    
    
    if (window.location.hostname == "localhost")
      return;

    var dsq = document.createElement('script'); dsq.type = 'text/javascript'; dsq.async = true;
    var disqus_shortname = 'vvasuki-site';
    dsq.src = '//' + disqus_shortname + '.disqus.com/embed.js';
    (document.getElementsByTagName('head')[0] || document.getElementsByTagName('body')[0]).appendChild(dsq);
  })();
</script>
<noscript>Please enable JavaScript to view the <a href="https://disqus.com/?ref_noscript">comments powered by Disqus.</a></noscript>

        





<aside class="card border noPrint" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/23/">२३ </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: २३</li>
        
    </nav>
</aside>

      </main>
    </div>
    <footer class="bg-yellow  p-1" role="contentinfo">
  

  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH/actions/workflows/build.yml"><img src="https://github.com/vishvAsa/AgamaH/actions/workflows/build.yml/badge.svg"> Built </a> on 2022 Nov 22 07:26:22 UTC. (<a href="http://google.com/search?q=07%3a26%3a22%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
