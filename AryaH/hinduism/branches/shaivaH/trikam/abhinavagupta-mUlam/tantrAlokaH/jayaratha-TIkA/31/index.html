<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे विश्वासटिप्पन्यः  | ३१</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.105.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/" rel="alternate" type="application/rss+xml" title="आगमे विश्वासटिप्पन्यः" />
    <link href="/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/" rel="feed" type="application/rss+xml" title="आगमे विश्वासटिप्पन्यः" />

    <meta property="og:title" content="३१" />
<meta property="og:description" content="एकत्रिंशमाह्निकम्
&quot; विवेकः &quot;
विद्यामायाप्रकृतित्रिप्रकृतिकमध्वसप्तकारमिदम् ।
विश्वत्रिशूलमभितो विकासयञ्जयति कौशिकः शम्भुः ॥
इदानीं तात्पर्यतो मण्डलस्वरूपं वक्तुमुपक्रमते&ndash;
अथ मण्डलसद्भावः सङ्क्षेपेणाभिधीयते ।
तत्र तावत् चतुरस्रसिद्धिमाह&ndash;
साधयित्वा दिशं पूर्वां सूत्रमास्फालयेत्समम् ॥ ३१-१ ॥
तदर्धयित्वा मध्यप्राक्प्रतीचीष्वङ्कयेत्पुनः ।
ततोऽप्यर्धतदर्धार्धमानतः पूर्वपश्चिमौ ॥ ३१-२ ॥
अङ्कयेत्तावता दद्यात् सूत्रेण भ्रमयुग्मकम् ।
मत्स्यसन्धिद्वयं त्वेवं दक्षिणोत्तरयोर्भवेत् ॥ ३१-३ ॥
तन्मध्ये पातयेत्सूत्रं दक्षिणोत्तरसिद्धये ।
यदि वा प्राक्पराक्तुल्यसूत्रेणोत्तरदक्षिणे ॥ ३१-४ ॥
अङ्क्येदपरादङ्कात् पूर्वादपि तथैव ते ।
मत्स्यमध्ये क्षिपेत्सूत्रमायतं दक्षिणोत्तरे ॥ ३१-५ ॥
मतक्षेत्रार्धमानेन मध्याद्दिक्ष्वङ्कयेत्ततः ।" />
<meta property="og:type" content="article" />
<meta property="og:url" content="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/" /><meta property="article:section" content="AryaH" />



<meta itemprop="name" content="३१">
<meta itemprop="description" content="एकत्रिंशमाह्निकम्
&quot; विवेकः &quot;
विद्यामायाप्रकृतित्रिप्रकृतिकमध्वसप्तकारमिदम् ।
विश्वत्रिशूलमभितो विकासयञ्जयति कौशिकः शम्भुः ॥
इदानीं तात्पर्यतो मण्डलस्वरूपं वक्तुमुपक्रमते&ndash;
अथ मण्डलसद्भावः सङ्क्षेपेणाभिधीयते ।
तत्र तावत् चतुरस्रसिद्धिमाह&ndash;
साधयित्वा दिशं पूर्वां सूत्रमास्फालयेत्समम् ॥ ३१-१ ॥
तदर्धयित्वा मध्यप्राक्प्रतीचीष्वङ्कयेत्पुनः ।
ततोऽप्यर्धतदर्धार्धमानतः पूर्वपश्चिमौ ॥ ३१-२ ॥
अङ्कयेत्तावता दद्यात् सूत्रेण भ्रमयुग्मकम् ।
मत्स्यसन्धिद्वयं त्वेवं दक्षिणोत्तरयोर्भवेत् ॥ ३१-३ ॥
तन्मध्ये पातयेत्सूत्रं दक्षिणोत्तरसिद्धये ।
यदि वा प्राक्पराक्तुल्यसूत्रेणोत्तरदक्षिणे ॥ ३१-४ ॥
अङ्क्येदपरादङ्कात् पूर्वादपि तथैव ते ।
मत्स्यमध्ये क्षिपेत्सूत्रमायतं दक्षिणोत्तरे ॥ ३१-५ ॥
मतक्षेत्रार्धमानेन मध्याद्दिक्ष्वङ्कयेत्ततः ।">

<meta itemprop="wordCount" content="5421">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="३१"/>
<meta name="twitter:description" content="एकत्रिंशमाह्निकम्
&quot; विवेकः &quot;
विद्यामायाप्रकृतित्रिप्रकृतिकमध्वसप्तकारमिदम् ।
विश्वत्रिशूलमभितो विकासयञ्जयति कौशिकः शम्भुः ॥
इदानीं तात्पर्यतो मण्डलस्वरूपं वक्तुमुपक्रमते&ndash;
अथ मण्डलसद्भावः सङ्क्षेपेणाभिधीयते ।
तत्र तावत् चतुरस्रसिद्धिमाह&ndash;
साधयित्वा दिशं पूर्वां सूत्रमास्फालयेत्समम् ॥ ३१-१ ॥
तदर्धयित्वा मध्यप्राक्प्रतीचीष्वङ्कयेत्पुनः ।
ततोऽप्यर्धतदर्धार्धमानतः पूर्वपश्चिमौ ॥ ३१-२ ॥
अङ्कयेत्तावता दद्यात् सूत्रेण भ्रमयुग्मकम् ।
मत्स्यसन्धिद्वयं त्वेवं दक्षिणोत्तरयोर्भवेत् ॥ ३१-३ ॥
तन्मध्ये पातयेत्सूत्रं दक्षिणोत्तरसिद्धये ।
यदि वा प्राक्पराक्तुल्यसूत्रेणोत्तरदक्षिणे ॥ ३१-४ ॥
अङ्क्येदपरादङ्कात् पूर्वादपि तथैव ते ।
मत्स्यमध्ये क्षिपेत्सूत्रमायतं दक्षिणोत्तरे ॥ ३१-५ ॥
मतक्षेत्रार्धमानेन मध्याद्दिक्ष्वङ्कयेत्ततः ।"/>

      
    

    <script type="text/javascript">
    
    let baseURL = "https:\/\/vishvAsa.github.io\/AgamaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH\/edit\/content\/\u0022,\u0022mainSections\u0022:[\u0022aryah\u0022],\u0022mainsections\u0022:[\u0022aryah\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH\/AryaH\/hinduism\/branches\/shaivaH\/trikam\/abhinavagupta-mUlam\/tantrAlokaH\/jayaratha-TIkA\/31\/".replace(basePath, "/");
  pageVars.pageParams = {};
  pageVars.pageSource = "AryaH\/hinduism\/branches\/shaivaH\/trikam\/abhinavagupta-mUlam\/tantrAlokaH\/jayaratha-TIkA\/31.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH/webpack_dist/uiLib-bundle.js"></script>




    <link rel="stylesheet" href="/AgamaH/css/fonts.css">
<link rel="stylesheet" href="/AgamaH/css/@fortawesome/fontawesome-free/css/solid.min.css">

<link rel="stylesheet" href="/AgamaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/" />
<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे विश्वासटिप्पन्यः <br/> ३१</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select id="transliterationDropdown" size="1" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <a class="btn btn-secondary" onclick="module_uiLib.changeTextSize(2)">A+</a>  
          <a class="btn btn-secondary" onclick="module_uiLib.changeTextSize(-2)">A-</a>
          🗨:
          <select id="commentStyleDropdown" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandAll': 'true'})">↕️️</a></div>
          <div><a id="printButton" class="btn btn-secondary" onclick="module_uiLib.default.query.setParamsAndGo({'printLayout': 'on'})">🖨️️</a></div>
        </div>
        <div class="row col  d-flex justify-content-center">
          <div><a id="speakerButton" class="btn btn-secondary" onclick="module_uiLib.default.content.handleSpeakToggle()">🎧️</a></div>
          <button id="speakerPauseButton" class="btn btn-secondary">⏸</button>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
      <div id="audioOptionsDiv" class="row justify-content-center" hidden>
        <select id="voices" class="form-select bg-secondary text-light"></select>
        <div>
          <p class="lead">Vol</p>
          <input type="range" min="0" max="1" value="1" step="0.1" id="volume" />
          <span id="volume-label" class="ms-2">1</span>
        </div>
        <div class="mx-5">
          <p class="lead">Rate</p>
          <input type="range" min="0.1" max="10" value="1" id="rate" step="0.1" />
          <span id="rate-label" class="ms-2">1</span>
        </div>
        <div>
          <p class="lead">Pitch</p>
          <input type="range" min="0" max="2" value="1" step="0.1" id="pitch" />
          <span id="pitch-label" class="ms-2">1</span>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="३१">३१</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH/edit/content/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>एकत्रिंशमाह्निकम्</p>
<p>&quot; विवेकः &quot;</p>
<p>विद्यामायाप्रकृतित्रिप्रकृतिकमध्वसप्तकारमिदम् ।<br>
विश्वत्रिशूलमभितो विकासयञ्जयति कौशिकः शम्भुः ॥</p>
<p>इदानीं तात्पर्यतो मण्डलस्वरूपं वक्तुमुपक्रमते&ndash;</p>
<p>अथ मण्डलसद्भावः सङ्क्षेपेणाभिधीयते ।</p>
<p>तत्र तावत् चतुरस्रसिद्धिमाह&ndash;</p>
<p>साधयित्वा दिशं पूर्वां सूत्रमास्फालयेत्समम् ॥ ३१-१ ॥</p>
<p>तदर्धयित्वा मध्यप्राक्प्रतीचीष्वङ्कयेत्पुनः ।<br>
ततोऽप्यर्धतदर्धार्धमानतः पूर्वपश्चिमौ ॥ ३१-२ ॥</p>
<p>अङ्कयेत्तावता दद्यात् सूत्रेण भ्रमयुग्मकम् ।<br>
मत्स्यसन्धिद्वयं त्वेवं दक्षिणोत्तरयोर्भवेत् ॥ ३१-३ ॥</p>
<p>तन्मध्ये पातयेत्सूत्रं दक्षिणोत्तरसिद्धये ।<br>
यदि वा प्राक्पराक्तुल्यसूत्रेणोत्तरदक्षिणे ॥ ३१-४ ॥</p>
<p>अङ्क्येदपरादङ्कात् पूर्वादपि तथैव ते ।<br>
मत्स्यमध्ये क्षिपेत्सूत्रमायतं दक्षिणोत्तरे ॥ ३१-५ ॥</p>
<p>मतक्षेत्रार्धमानेन मध्याद्दिक्ष्वङ्कयेत्ततः ।<br>
सूत्राभ्यां दिग्द्वयोत्थाभ्यां मत्स्यः स्यात्प्रतिकोणगः ॥ ३१-६ ॥</p>
<p>मत्स्येषु वेदाः सूत्राणीत्येवं स्याच्चतुरस्रकम् ।</p>
<p>विषुवच्छङ्कुच्छायादिना पूर्वामर्थात् पश्चिमां च दिशं सायं<br>
प्रातश्च साधयित्वा जिघृक्षितचतुर्हस्तादिक्षेत्रसाम्येन<br>
पूर्वपश्चिमदिगायतं सूत्रं दद्यात् । तच्च सममर्धयित्वा मध्ये<br>
पूर्वस्यां पश्चिमायां च दिशि अङ्कयेत्&ndash;रेखात्रयेण चिह्नयेत्&ndash;<br>
इत्यर्थः । तदनन्तरमपि सकलसूत्रापेक्षया चतुर्भागात्मनोऽर्धस्य<br>
अष्टभागात्मनस्तदर्धस्य षोडशभागात्मनस्तदर्धस्य च<br>
मानमवलम्ब्य पूर्वपश्चिमावङ्कयेत्&ndash;दिग्द्वये बहिर्गत्या तत्र तत्र<br>
रेखाषट्कं दद्यात्&ndash;इत्यर्थः । ततोऽपि तावता<br>
पूर्वपश्चिमदिग्द्वयीयतत्तदर्धद्वयमानेन सूत्रेण तत्र तत्र<br>
अङ्कस्थाने वामं दक्षिणं च परिस्थाप्य क्रमेण<br>
दक्षिणस्यामुत्तरस्यां च दिशि भ्रमयुग्मं दद्यात् येन तत्र<br>
काकपक्षाकृति मत्स्यसन्धिद्वयं स्यात् । तस्य मत्स्यसन्धिद्वयस्य<br>
मध्ये च पातितेन दक्षिणोत्तरायतेन सूत्रेण तद्दिग्द्वयसिद्धिः । यदि<br>
वेति&ndash;अत्रैव पक्षान्तरोपक्रमः । प्राक्पराक्तुल्येति&ndash;सकलेन&ndash;इत्यर्थः<br>
। अपरादङ्कात् पूर्वादपीति&ndash;अनेन अङ्केन सर्वशेषत्वेन शिक्षाया<br>
वचनम् । तथैवेति &ndash;अनन्तरोक्तवत् । एवञ्च मध्यमधिकृत्य<br>
दिक्चतुष्टयसिद्धिनिमित्तभूतं सूत्रद्वयं चतुर्हस्तादिरूपतया<br>
अभिमतस्य क्षेत्रस्य अर्धमानेन दिक्षु अङ्कयेत्&ndash;सर्वतः<br>
साम्यमुत्पादयितुं तत्र रेखाचतुष्टयं कुर्यात्&ndash;इत्यर्थः । ततो<br>
दिक्चतुष्टयगतेभ्योऽङ्केभ्यश्च दिग्द्वयोत्थाभ्यां सूत्राभ्यां<br>
प्रतिकोणगो मत्स्यः स्यात् यथा पूर्वदक्षिणाभ्यामाग्नेये,<br>
पूर्वोत्तराभ्यामैशाने, पश्चिमदक्षिणाभ्यां नैरृते,<br>
पश्चिमोत्तराभ्यां वायव्ये चेति । तेषु च प्रतिकोणगेषु चतुर्षु<br>
मत्स्येषु वेदाश्चत्वारि सूत्राणि दद्यात्&ndash;इति चतुरस्रसिद्धिः ॥</p>
<p>ननु प्रतिशास्त्रमनेकानि मण्डलानि सन्ति, इह पुनः केषां<br>
सद्भावोऽभिधीयते? &ndash;इत्याशङ्कां गर्भीकृत्य<br>
स्वशास्त्राधिकारेण एषामानैक्येऽपि<br>
प्रधानभूतप्रतिनियतमण्डलाश्रयेण बहुप्रकारमुक्तानां<br>
शूलवर्तनानां कारणभूतं</p>
<p>&ldquo;प्रधाने हि कृतो यत्नः फलवान् भवति ।&rdquo;</p>
<p>इत्याशयेन श्रीत्रिकसद्भावदर्शितं त्रित्रिशूलं मण्डलं<br>
प्रथमं वक्तुं प्रतिजानीते-</p>
<p>एकस्मात्प्रभृति प्रोक्तं शतान्तं मण्डलं यतः ॥ ३१-७ ॥</p>
<p>सिद्धातन्त्रे मण्डलानां शतं तत्पीठ उच्यते ।<br>
यत्तन्मध्यगतं मुख्यं मण्डलानां त्रयं स्मृतम् ॥ ३१-८ ॥</p>
<p>मध्यशूलं त्रित्रिशूलं नवशूलमिति स्फुटम् ।<br>
तत्र शूलविधानं यदुक्तम् भेदैरनन्तकैः ॥ ३१-९ ॥</p>
<p>तद्योनि मण्डलं ब्रूमः सद्भावक्रमदर्शितम् ।</p>
<p>तत्पीठ इति&ndash;मण्डलपीठे । तन्मध्येति- तच्छब्देन<br>
मण्डलशतपरामर्शः । उक्तमिति&ndash;अर्थात् सिद्धातन्त्रे एव । यदुक्तम्&ndash;</p>
<p>&ldquo;अधुना मण्डलं पीठं कथ्यमानं शृणु प्रिये ।<br>
मण्डलानां शतं प्रोक्तं सिद्धातन्त्रे वरानने ॥</p>
<p>तेषां नामानि वक्ष्यामि शृणुष्वैकाग्रमानसा ।<br>
मण्डलानां वरोरोहे शतं यावदनुक्रमात् ॥&rdquo;</p>
<p>इति उपक्रम्य</p>
<p>&ldquo;हाहारावं घनं रुद्धं सामयं चित्रकण्टकम् ।&rdquo;</p>
<p>इत्यादि</p>
<p>&ldquo;मध्यशूलं त्रित्रिशूलं नवशूलं तथैव च ॥&rdquo;</p>
<p>इति मध्यम्</p>
<p>&ldquo;अध्वमेधसमायुक्तं मण्डलानां शतं मतम् ।&rdquo;</p>
<p>इत्यन्तम् ॥ तदेव आह&ndash;</p>
<p>वेदाश्रिते चतुर्हस्ते त्रिभागं सर्वतस्त्यजेत् ॥ ३१-१० ॥</p>
<p>भागैः षोडशभिः सर्वं तत्तत्क्षेत्रं विभाजयेत् ।</p>
<p>चतुर्हस्ते इति&ndash;षण्णवत्यङ्गुलात्मनि । त्रिभागमिति&ndash;<br>
द्वात्रिंशदङ्गुलानि । सर्वत इति&ndash;चतुर्दिक्कम्, तेन प्रतिदिक्कं<br>
षोडश षोडश अङ्गुलानि त्यजेत्&ndash;द्वाराद्यर्थमवस्थापयेत्&ndash;<br>
इत्यर्थः । तत् तस्मात् त्रिभागस्य त्यागात् हेतोस्तदवशिष्टं<br>
वक्ष्यमाणत्रित्रिशूलवर्तनोपयोगि सर्वं क्षेत्रं<br>
षोडशभिर्भागैर्विभजेत् चतुरङ्गुलानि षट्पञ्चाशदधिकं<br>
शतद्वयं ( २५६) कोष्ठकानि कार्याणि&ndash;इत्यर्थः । समस्ते हि क्षेत्रे<br>
चतुर्विंशतिधा विभक्ते षट्सप्तत्यधिकं शतपञ्चकं ( ५७६)<br>
कोष्ठकानि भवन्ति यतः प्रतिदिक्कं द्वाराद्यर्थं<br>
भागचतुष्टयस्य त्यागात् विंशत्यधिकं शतत्रयं ( ३२०)<br>
कोष्ठकानि अवशिष्यन्ते&ndash;इति<br>
तात्पर्यार्थः ॥ तत्र त्रिशूलवर्तनामेव कर्तुमुपक्रमते&ndash;</p>
<p>ब्रह्मसूत्रद्वयस्याथ मध्यं ब्रह्मपदं स्फुटम् ॥ ३१-११ ॥</p>
<p>कृत्वावधिं ततो लक्ष्यं चतुर्थं सूत्रमादितः ।<br>
ततस्तिर्यग्व्रजेत् सूत्रं चतुर्थं तदनन्तरे ॥ ३१-१२ ॥</p>
<p>कोष्ठे चेन्दुद्वयं कुर्याद् बहिर्भागार्धभागतः ।<br>
तयोर्लग्नं ब्रह्मसूत्रात्तृतीये मर्मणि स्थितम् ॥ ३१-१३ ॥</p>
<p>कोष्ठकार्धेऽपरं चेति युग्ममन्तर्मुखं भवेत् ।<br>
ब्रह्मसूत्राद् द्वितीयस्मिन् हस्ते मर्मणि निश्चलम् ॥ ३१-१४ ॥</p>
<p>कृत्वा पूर्णेन्दुयुगलं वर्तयेत विचक्षणः ।<br>
ब्रह्मसूत्रगतात् षष्ठात् तिर्यग्भागात्तृतीयके ॥ ३१-१५ ॥</p>
<p>कृत्वार्धकोष्ठके सूत्रं पूर्णचन्द्राग्रलम्बितम् ।<br>
भ्रमयेदुन्मुखं खण्डचन्द्रयुग्वह्निभागगम् ॥ ३१-१६ ॥</p>
<p>तिर्यग्भागद्वयं त्यक्त्वा खण्डेन्दोः पश्चिमात्ततः ।<br>
कोणं यावत्तथा स्याच्च कुर्यात् खण्डं भ्रमद्वयम् ॥ ३१-१७ ॥</p>
<p>सुतीक्ष्णकुटिलाग्रं तदेकं शृङ्गं प्रजायते ।<br>
द्वितीयस्मिन्नपि प्रोक्तः शृङ्ग एष विधिः स्फुटः ॥ ३१-१८ ॥</p>
<p>मध्यशृङ्गेऽथ कर्तव्ये तृतीये ऊर्ध्वकोष्ठके ।<br>
चतुर्थार्धे च चन्द्रार्धद्वयमन्तर्मुखं भवेत् ॥ ३१-१९ ॥</p>
<p>तच्च पूर्णेन्दुमेकं प्राग्वर्तितं प्राप्नुयाद्यथा ।<br>
अन्योन्यग्रन्थियोगेन बद्धारत्वं प्रजायते ॥ ३१-२० ॥</p>
<p>एवं द्वितीयपार्श्वेऽस्य खण्डेन्दुद्वयवर्तनात् ।<br>
मध्याभ्यां गण्डिका श्लिष्टा पराभ्यामग्रतो नयेत् ॥ ३१-२१ ॥</p>
<p>सूत्रं पार्श्वद्वये येन तीक्ष्णं स्यान्मध्यशृङ्गगम् ।<br>
पार्श्वद्वयाधरे पश्चाद्ब्रह्मसूत्रं द्वितीयकम् ॥ ३१-२२ ॥</p>
<p>अवधानेन सङ्ग्राह्यमाचार्येणोहवेदिना ।<br>
भवेत्पश्चान्मुखो मन्त्री तस्मिंश्च ब्रह्मसूत्रके ॥ ३१-२३ ॥</p>
<p>मध्यशृङ्गं वर्जयित्वा सर्वः पूर्वोदितो विधिः ।</p>
<p>तत इति&ndash;अवधितया कृतात् ब्रह्मपदादारभ्य&ndash;इत्यर्थः । सूत्रमिति&ndash;<br>
न तु कोष्ठकम् । आदित इति&ndash;ऊर्ध्वक्रमेण । तत इति&ndash;लक्ष्यीकृतात्<br>
चतुर्थात् सूत्रात् । तिर्यगिति पार्श्वगत्या । तदनन्तरे इति&ndash;<br>
तत्समीपवर्तिनि&ndash;इत्यर्थः, तेन चतुर्थसूत्रात्मनि मर्मस्थाने<br>
वामहस्तं निवेश्य ब्रह्मसूत्रापेक्षया चतुर्थस्य तन्मर्मोपरिवर्तिनः<br>
कोष्ठकस्य अर्धादारभ्य तदधस्तनकोष्ठकं यावत् बहिः, न तु<br>
अन्तर्भागार्धभागमानमवलम्ब्य इन्दुद्वयं भ्रमगत्या कुर्यात् ।<br>
ब्रह्मसूत्रात् तृतीये मर्मणि स्थितमिति&ndash;तदाश्रित्य स्थितम्&ndash;इत्यर्थः,<br>
तेन तृतीये मर्मणि दक्षिणं हस्तं निवेश्य कोष्ठके तदर्धे च<br>
वामेन हस्तेन भ्रमणादन्तर्मुखम्, न तु बहिर्मुखम्, तयोः<br>
समनन्तरवर्तितयोश्चन्द्रयोः संश्लिष्टमन्यच्च चन्द्रद्वयं कुर्यात् ।<br>
ब्रह्मसूत्रापेक्षयैव च द्वितीयस्मिन् मर्मणि वामहस्तं दृढं<br>
निधाय अर्थादाद्येन्दुद्वयसंलग्नमन्यदपि पूर्णम्, न तु<br>
अनन्तरवर्तितेन्दुवदर्धमिन्दुयुगलम्, वर्तनीयम् । तेन<br>
ब्रह्मसूत्रादूर्ध्वगत्या द्वितीयभागान्तं नयेत् येन अत्र<br>
वक्ष्यमाणक्रमेण गण्डिकासंश्लेषः स्यात् । अत एव विचक्षण इति<br>
उक्तम् । ब्रह्मसूत्रगतादिति&ndash;ब्रह्मपदमवधिं कृत्वा स्थितात्&ndash;<br>
इत्यर्थः । षष्ठात् भागादिति, सूत्रात् पुनः सप्तमात् । तृतीयके<br>
इति&ndash;ऊर्ध्वगत्या । पूर्णेति&ndash;पाश्चात्त्यद्वितीयचन्द्रापेक्षया । यद्<br>
वक्ष्यति&ndash;खण्डेन्दोः पश्चिमादिति, तेन<br>
द्वितीयार्धककोष्ठकसूत्रपृष्ठे दक्षिणं हस्तं निवेश्य<br>
अन्तःस्थपूर्णचन्द्राग्रादारभ्य उन्मुखम्<br>
ऊर्ध्वमुखं वह्न्युप (ल) क्षितत्रित्वविशिष्टभागपर्यन्तं सूत्रं<br>
भ्रमयेत् । कथम्&ndash;इत्याह&ndash;खण्डचन्द्रयुगिति; खण्डचन्द्रेण युज्यते<br>
सोऽत्रास्ति तदाकारमिति यावत् । ततोऽपि तृतीयादर्धकोष्ठकात्<br>
तिर्यग्भागद्वयं त्यक्त्वा अर्थात् तद्द्वितीयभागसूत्रार्धपृष्ठे<br>
दक्षिणं हस्तं निवेश्य पश्चिमात् पुनः खण्डेन्दोरारभ्य<br>
तत्सूत्रसमनन्तरवर्तितखण्डेन्दुप्रान्तकोटिरूपं कोणं यावच्च<br>
भ्रमयेत् येन भ्रमणं तथा खण्डचन्द्रयुक् स्यादित्येवं खण्डम्,<br>
न तु पूर्णम्, भ्रमद्वयं कुर्यात् येन सुतीक्ष्णकुटिलाग्रं शृङ्गं<br>
स्यात् । तत इति आद्यादिति च पाठे तु ततः पश्चिमात्<br>
खण्डेन्दोरारभ्य आद्यात् प्रथमवर्तितात् खण्डचन्द्रात्<br>
ग्रामात्पूर्वमितिवत् कोणं यावत् &ndash;इति व्याख्येयम्, न तु पूर्ववाक्ये<br>
चन्द्रयुगिति, चन्द्रयुग्ममुत्तरत्र च पश्चिमादाद्याच्च खण्डेन्दोः<br>
खण्डं भ्रमद्वयं कुर्यादित्यादिना इन्दुद्वयस्यैव वर्तनीयतया<br>
प्रक्रान्तत्वादाद्यशब्दस्य परामर्शनीयत्वाभावादानर्थक्यात् च ।<br>
एतदेव शृङ्गान्तरेऽपि अतिदिशति द्वितीयस्मिन्नित्यादिना, अत्र तु<br>
पाणिविनिवेश एव अन्यथा- इति विशेषः । एवं<br>
पार्श्वशृङ्गद्वयवर्तनामभिधाय मध्यशृङ्गवर्तनामपि आह&ndash;<br>
मध्येत्यादि । तृतीयेति&ndash;ब्रह्मसूत्रापेक्षया । ऊर्ध्वेति&ndash;न तु तिर्यक् ।<br>
अन्तर्मुखमिति&ndash;न तु बहिर्मुखम् । तदिति&ndash;अर्धचन्द्रद्वयम् । एकमिति&ndash;<br>
एकमेकम्, तेन पूर्णेन्दुद्वयमपि&ndash;इत्यर्थः । अत्रैव प्रयोजनमाह&ndash;<br>
यथेत्यादि । एतदेव पार्श्वान्तरेऽपि अतिदिशति एवमित्यादिना । अस्येति&ndash;<br>
मध्यशृङ्गस्य । श्लिष्टेति&ndash;ऊर्ध्वाधरमेलनया । नयेदिति &ndash;<br>
क्षेत्रान्तम् । एवं पूर्वक्षेत्रे वर्तनामभिधाय परत्रापि<br>
वक्तुमुपक्रमते पार्श्वेत्यादिना । द्वितीयकमिति&ndash;अपरार्धगतत्वात्<br>
ऊहवेदिनेति&ndash;अतिदेशाद्यर्थावधारणनैपुण्यात् । एवञ्च अनेन किं<br>
कार्यम्&ndash;इत्याह&ndash;भवेदित्यादि । मध्यशृङ्गं वर्जयित्वेति, तत्स्थाने<br>
दण्डस्य वर्तयिष्यमाणत्वात् ॥</p>
<p>इदानीं दक्षिणोत्तरपार्श्वयोः शृङ्गवर्तनामाह&ndash;</p>
<p>ततो यदुन्मुखं खण्डचन्द्रयुग्मं पुरोदितम् ॥ ३१-२४ ॥</p>
<p>ततो द्वयेन कर्तव्या गण्डिकान्तः सुसङ्गता ।<br>
द्वयेनाग्रगसूत्राभ्यां मध्यशृङ्गद्वयं भवेत् ॥ ३१-२५ ॥</p>
<p>पुरेति&ndash;पूर्वशूलवर्तनावसरे । सुसङ्गतेति&ndash;पार्श्वशृङ्गयोः ॥२५<br>
॥</p>
<p>एवमत्र त्रिशूलत्रयं वर्तयित्वा तदधोवर्ति पद्माद्यपि वर्तयितुमाह-</p>
<p>अधो भागविवृद्ध्यास्य पद्मं वृत्तचतुष्टयम् ।<br>
ततश्चक्रं षोडशारं द्वादशारं द्विधाथ तत् ॥ ३१-२६ ॥</p>
<p>मध्ये कुलेश्वरीस्थानं व्योम वा तिलकं च वा ।<br>
पद्मं वाथ षडरं वा वियद्द्वादशकं च वा ॥ ३१-२७ ॥</p>
<p>त्रित्रिशूलेऽत्र सप्तारे श्लिष्टमात्रेण मध्यतः ।<br>
पद्मानामथ चक्राणां व्योम्नां वा सप्तकं भवेत् ॥ ३१-२८ ॥</p>
<p>मिश्रितं वाथ सङ्कीर्णं समासव्यासभेदतः ।</p>
<p>अधोऽस्येति&ndash;शूलस्य, दण्डस्य तु उपरिष्टात् । तस्य हि अध एव<br>
अवस्थानमुचितम् । अत एव एषां शूलेन अन्तराच्छादनम्, एभिस्तु<br>
दण्डस्येति । अत एव उक्तम्&ndash;</p>
<p>&ldquo;…पञ्च तद्भागाः पद्मपीठतिरोहिताः ।&rdquo;</p>
<p>इति । भागवृद्ध्येति&ndash;एकद्व्यादिक्रमेण । द्विधा तदिति&ndash;<br>
चतुर्विंशत्यरम्,<br>
तेन आदौ द्वादशारं ततः षोडशार चतुर्विशत्यरं चेति ।<br>
तिलकमिति&ndash;बिन्दुमात्रकम् । श्लिष्टमात्रेणेति&ndash;न तु आच्छादकत्वेन ।<br>
वाशब्दो विकल्पे । सङ्करोऽत्र समस्तत्वे पद्मचक्रव्योम्नां व्यस्तत्वे वा<br>
पद्मचक्रयोः पद्मव्योम्नोश्चक्रव्योम्नोर्वा एकस्मिन्नरे । स्थितिमिश्रत्वं तु<br>
पृथगरेषु अवस्थानम् । तेन एकस्मादारभ्य षड्यावत् द्विकेषु परत्र<br>
तदेककेषु षट् प्रकाराः । एवं त्रिकाणामेककैः सह षडेव ।<br>
एवं द्विकानामपि त्रिकैः सह षट् । त्रयाणां मिश्रतायामेकस्य<br>
पञ्चधा स्थितावेकत्र त्रिकं एकत्र द्विकं पञ्चसु एककानि&ndash;इति एकः,<br>
एकत्र एककमेकत्र त्रिकं पञ्चसु द्विकानि&ndash;इति द्वितीयः, एकत्र एककं<br>
एकत्र द्विकं पञ्चसु त्रिकाणीति तृतीयः&ndash;इति त्रयः । चतुर्धा<br>
स्थितौ तु एकत्र त्रिकं द्वयोर्द्विके चतुर्षु एककानि&ndash;इति एकः, एकत्र<br>
द्विकं द्वयोर्द्विके चतुर्षु एककानीति एकः, एकत्र द्विकं द्वयोस्त्रिके<br>
चतुर्षु एककानि &ndash;इति द्वितीयः, एकत्र एककं द्वयोर्द्विके चतुर्षु<br>
त्रिकाणि&ndash;इति तृतीयः, एकत्र एककं द्वयोस्त्रिकं चतुर्षु द्विकानि&ndash;इति<br>
चतुर्थः, एकत्र त्रिकं द्वयोरेकके चतुर्षु द्विकानीति पञ्चमः, एकत्र<br>
द्विकं द्वयोरेकके चतुर्षु त्रिकाणि&ndash;इति षष्ठ इति षट् । त्रिधा<br>
स्थितौ तु द्वयोर्द्विके द्वयोस्त्रिके त्रिषु एककानि&ndash;इति एकः, द्वयोर्द्विके<br>
द्वयोरेकके त्रिषु त्रिकाणि&ndash;इति द्वितीयः, द्वयोस्त्रिके द्वयोरेकके त्रिषु<br>
द्विकानि&ndash;इति तृतीयः&ndash;इति त्रयः । द्वयोस्त्रिधा स्थितौ तु एकत्र<br>
एककं त्रिषु द्विकानि त्रिषु त्रिकाणि&ndash;इति एकः, एकत्र द्विकं त्रिषु<br>
एककानि त्रिषु त्रिकाणि&ndash;इति द्वितीयः, एकत्र त्रिकं त्रिषु द्विकानि<br>
त्रिषु एककानि&ndash;इति तृतीयः इति त्रय एवेत्येवं त्रयस्त्रिंशत् । आदौ<br>
पद्मम्, तदनु चक्रम्, आदौ वा चक्रम्, तदनु पद्ममित्यादिरूपेण<br>
क्रमव्यत्ययादिना सङ्करादौ<br>
द्विकान्येव अरासप्तके मिश्रीक्रियन्ते इति<br>
विशेषाभिधानेऽनेकप्रकारप्रसङ्गादेकः प्रकारः । एवं<br>
त्रिकाणामपि क्रमव्यत्ययेन सङ्कीर्णतायामेक इति पञ्चत्रिंशत् ।<br>
एषामेव अरासप्तके स्थितिनैयत्येन सप्तभिर्गुणने<br>
पञ्चचत्वारिंशदधिकं शतद्वयं भवति । केवलानि पद्मानि<br>
चक्राणि व्योमानि वा सर्वत्रेति त्रयः प्रकाराः, त्रयमपि सर्वत्र<br>
चेत्येकः,<br>
द्विकान्यपि सर्वत्रेति प्रकारोऽपि<br>
विशेषाभिधानेऽनेकप्रकारप्रसङ्गात् द्विकत्वसामान्यादेक<br>
एवेत्यमिश्रभेदा अरासप्तकेऽपि एकरूपत्वात् विशेषाभावात् पञ्चेति<br>
सार्धं शतद्वयम् । एषु च प्रकारेषु त्रिकादीनां क्रमव्यत्ययादिना<br>
सङ्करे त्रिकद्विकैकानां च मिश्रतायामनेकप्रकारोदयादानन्त्यमिति<br>
न तत्परिगणनम् ॥ इदानीं सर्वतोऽवस्थापितं त्रिभागरूपं<br>
क्षेत्रं ग्रहीतुमाह&ndash;</p>
<p>ततः क्षेत्रार्धमानेन क्षेत्रं तत्राधिकं क्षिपेत् ॥ ३१-२९ ॥</p>
<p>ततस्त्रिशूलपद्मचक्रादिवर्तनानन्तरं तत्र षोडशभागविभक्ते<br>
चतुःषष्ट्यङ्गुलात्मनि परिगृहीते क्षेत्रे अधिकं क्षेत्रं क्षिपेत्&ndash;<br>
चिकीर्षितदण्डद्वारादिवर्तनार्थं गृह्णीयात्&ndash;इत्यर्थः । ननु<br>
अधिकं नाम अत्र किं प्राक् सर्वतस्त्यक्तक्षेत्राभिप्रायेणैव<br>
विवक्षितमुत अन्यथापि ?&ndash;इत्याशङ्क्य आह&ndash;क्षेत्रार्धमानेनेति&ndash;<br>
त्रिशूलादिवर्तनार्थं परिगृहीतस्य क्षेत्रस्य<br>
द्वात्रिंशदङ्गुलात्मकं भागाष्टकरूपं यदर्धं तन्मानेन&ndash;<br>
इत्यर्थः । तेन प्रतिदिक्कं षोडशाङ्गुलाश्चत्वारो भागाश्च<br>
भवन्ति&ndash;इति भावः ॥ २९ ॥</p>
<p>एवमधिके क्षेत्रे क्षिप्ते किं कार्यम्&ndash;इत्याह&ndash;</p>
<p>तत्र दण्डः स्मृतो भागः षडरामलसारकः ।<br>
सुतीक्ष्णाग्रः सुरक्ताभः क्षणादावेशकारकः ॥ ३१-३० ॥</p>
<p>या सा कुण्डलिनी देवी तरङ्गाख्या महोर्मिणी ।<br>
सा षडश्रेण कन्दाख्ये स्थिता षड्देवतात्मिका ॥ ३१-३१ ॥</p>
<p>अष्टभागैश्च विस्तीर्णो दीर्घश्चापि तदर्धतः ।<br>
ततो द्वाराणि कार्याणि चित्रवर्तनया क्रमात् ॥ ३१-३२ ॥</p>
<p>भाग इति&ndash;आयामात् दण्डामलसारयेरित्येव व्याप्तिमाह&ndash;या सेत्यादि ।<br>
षडश्रेणेति&ndash;उपलक्षिते । षड्देवतात्मिकेति&ndash;यदुक्तम्&ndash;</p>
<p>&ldquo;हाहारावा महारावा घोरघोषा भयङ्करी ।<br>
फेङ्कारिणी महाज्वाला कन्दे षड्रसलम्पटाः ॥&rdquo;</p>
<p>इति । अष्टभागैरिति&ndash;भागशब्दोऽङ्गुलवचनः, तेन द्वाभ्यां<br>
भागाभ्याम्&ndash;इत्यर्थः । विस्तीर्ण इति&ndash;अर्थादमलसारकः । तदर्धत<br>
इति&ndash;चतुर्भिरङ्गुलैः । तत इति&ndash;दण्डवर्तनानन्तरम् ॥ ३२ ॥</p>
<p>चित्रामेव वर्तनां दर्शयति&ndash;</p>
<p>वेदाश्रायतरूपाणि यदि वा वृत्तमात्रतः ।</p>
<p>दण्डद्वारवर्तना च अग्रत एव भविष्यतीति न इह विभज्य<br>
व्याख्यातम् ॥</p>
<p>इदानीं शृङ्गवर्तनामेव भेदमुखेन निर्दिशति&ndash;</p>
<p>स्पष्टशृङ्गमथो कुर्याद्यदि वा वैपरीत्यतः ॥ ३१-३३ ॥</p>
<p>उन्मुखं चन्द्रयुग्मं वा भङ्क्त्वा कुर्याच्चतुष्टयम् ।<br>
कुटिलो मध्यतः स्पष्टोऽधोमुखः पार्श्वगः स्थितः ॥ ३१-३४ ॥</p>
<p>उत्तानोऽर्धोऽसमः पूर्णः श्लिष्टो ग्रन्थिगतस्तथा ।<br>
चन्द्रस्येत्थं द्वादशधा वर्तना भ्रमभेदिनी ॥ ३१-३५ ॥</p>
<p>अन्तर्बहिर्मुखत्वेन सा पुनर्द्विविधा मता ।</p>
<p>स्पष्टशृङ्गमिति&ndash;मध्यशृङ्गवत् पूर्वदिगाभिमुख्येन भागत्रयेण<br>
वर्तितम् । वैपरीत्यत इति&ndash;प्रागिव अस्पष्टम् । उन्मुखं चन्द्रयुग्ममिति&ndash;चतुर्थमर्मसंलग्नतया वर्तितम् । भङ्क्त्वेति&ndash;द्विधा विधाय ।<br>
चतुष्टयमिति&ndash;अर्थात् चन्द्राणाम् । मध्यतः कुटिल इति&ndash;अन्तरपि<br>
अर्धचन्द्राकारः । मध्यतः स्पष्ट इति&ndash;प्राग्वर्तिताकार एव ।<br>
मध्यत इति&ndash;काकाक्षिवत् । अधोमुख इति&ndash;बहिः<br>
कथञ्चिल्लम्बमानार्धचन्द्राग्र&ndash;इत्यर्थः । पार्श्वग इति&ndash;<br>
स्पष्टशृङ्गवत् दक्षिणोत्तराभिमुख्येन वर्तितः । उत्तान इति&ndash;<br>
ऊर्ध्वमुखः । अर्धोऽसम इति&ndash;अर्धेन असम एकचन्द्रात्मा रेखाप्रायः<br>
। पूर्ण इति&ndash;वैलक्षण्यात् । श्लिष्ट इति&ndash;मूलात्प्रभृति<br>
अन्योन्यासङ्गेन वर्तितः । ग्रन्थिगत इति&ndash;<br>
अर्धचन्द्रप्रान्तकोटिसंश्लेषेणैव वर्तितः । सेति&ndash;द्वादशधा<br>
वर्तना ॥</p>
<p>एषामपि भेदानां यदि भेदः क्रियते, तत् मण्डलानामनन्तो<br>
भेदोदयः&ndash;इत्याह&ndash;</p>
<p>तद्भेदान्मण्डलानां स्यादसङ्ख्यो भेदविस्तरः ॥ ३१-३६ ॥</p>
<p>पीठवीथीबहिर्भूमिकण्ठकर्णकपोलतः ।<br>
शोभोपशोभासम्भेदाद्गुणरेखाविकल्पतः ॥ ३१-३७ ॥</p>
<p>स्वस्तिकद्वितयाद्यष्टतयापर्यन्तभेदतः ।<br>
भावाभावविकल्पेन मण्डलानामनन्ता ॥ ३१-३८ ॥</p>
<p>ततो रजांसि देयानि यथाशोभानुसारतः ।<br>
सिन्दूरं राजवर्तं च खटिका च सितोत्तमा ॥ ३१-३९ ॥</p>
<p>उत्तमानि रजांसीह देवतात्रययोगतः ।<br>
परा चन्द्रसमप्रख्या रक्ता देवी परापरा ॥ ३१-४० ॥</p>
<p>अपरा सा परा काली भीषणा चण्डयोगिनी ।</p>
<p>तथाहि प्राग्व्याकृति प्रथमप्रकारषट्के एव सरूपाणामेव<br>
द्विकानां सरूपैरेव एककैर्मिश्रणे पद्मचक्रयोरेकस्मादरादारभ्य<br>
षट् यावत् परत्र पद्मेन चक्रेण व्योम्ना वा सह स्थितावष्टादश ।<br>
एवं पद्मव्योम्नोरष्टादश, चक्रव्योम्नोश्च अष्टादशेति<br>
चतुष्पञ्चाशत् प्रकाराः । एषामरासप्तकनैयत्येन सप्तभिर्गुणने<br>
अष्टसप्तत्यधिकं शतत्रयं जायते । तेषामपि द्वारभेदात्<br>
द्वाभ्यां गुणने षट्पञ्चाशदधिकानि सप्त शतानि जायन्ते ।<br>
तेषामपि चन्द्रभेदात् चतुर्विंशत्या गुणेन<br>
चतुश्चत्वारिंशदधिकशतोपेतानि अष्टादश सहस्राणि । तेषामपि<br>
पीठभावाभावाभ्यामष्टाशीत्यधिकशतद्वयोपेतानि षट्त्रंशत्<br>
सहस्राणि । तेषामपि वीथीभावाभावाभ्यां<br>
षट्सप्तत्यधिकशतपञ्चकोपेतानि द्वासप्ततिः सहस्राणि&ndash;इत्येवं<br>
विकल्पान्तरैस्तिस्रः कोटय एकसप्ततिर्लक्षाणि अष्टपञ्चाशत्<br>
सहस्राणि द्वादशाधिकानि नव शतानि च जायन्ते । अत्रैव च एकत्र<br>
पद्मचक्रे, एकत्र पद्मव्योमनी, एकत्र चक्रव्योमनी, एकत्र पद्मम्, एकत्र<br>
चक्रम्, परत्र व्योमेत्यादिना समस्तव्यस्तविरूपद्विकैकमिश्रणेन<br>
उत्पन्नभेदानामरानैयत्यादिना समनन्तरोक्तवत् सप्तादिभिर्गुणने<br>
कियती सङ्ख्येति कष्टश्रीधर एव प्रष्टव्यः । तत इति&ndash;<br>
द्वारवर्तनानन्तरम् । कालीति&ndash;कृष्णापि ॥</p>
<p>अत एव अस्य इयत् माहात्म्यम्&ndash;इत्याह&ndash;</p>
<p>दृष्ट्वतन्मण्डलं देव्यः सर्वा नृत्यन्ति सर्वदा ॥ ३१-४१ ॥</p>
<p>अनर्चितेऽप्यदीक्षेण दृष्टे दीक्ष्येत मातृभिः ।</p>
<p>एवं मण्डलानन्ततामुपपाद्य प्रसङ्गात् रजोदानादि निरूप्य<br>
अनन्तभेदत्वेऽपि त्रिशूलस्यैव इह प्राधान्यात् तदाश्रयेण मुख्यान्<br>
भेदान् सङ्क्षेपतः परिगणयति&ndash;</p>
<p>किं वातिबहुनोक्तेन त्रित्रिशूलारसप्तकाः ॥ ३१-४२ ॥</p>
<p>शूलयागाः षट् सहस्राण्येवं सार्धशतद्वयम् ।</p>
<p>यद्वा किमनेन मण्डलानन्त्यप्रतिपादनेन</p>
<p>&ldquo;त्रित्रिशूलेऽत्र सप्तारे… ।&rdquo; (३१।२८)</p>
<p>इत्यादिना उपक्षिप्तं प्रकाराणां सार्धं शतद्वयमेवमुक्तदिशा<br>
अर्धसप्तकावलम्बनेन चन्द्रभेदात् चतुर्विंशत्या सङ्गुण्य षट्<br>
सहस्राणि शूलयागाः&ndash;इति वाक्यार्थः ।</p>
<p>&ldquo;शूलानि स्युः षट् सहस्राण्यूनं सार्धशतद्वयात् ।&rdquo;</p>
<p>इति । ऊनमिति&ndash;ऊना इति वा अपपाठ एव, अनन्वितत्वात्, तृतीयास्थाने<br>
पञ्चम्यनुपपत्तेः । किञ्च अत्र सार्धं शतद्वयं गुण्यम्,<br>
अरासप्तकावलम्बनलब्धाश्चन्द्रभेदाश्चतुर्विंशतिर्गुणकाः,<br>
गुणितराशिश्च षट् सहस्राणि । तदेतदूनपदपाठे गुण्याकथनात्<br>
निर्मूलतामियात् । नहि अत्र गुण्यं किञ्चित् प्रागपि उक्तमस्तीति<br>
आस्तामेतत् । प्रायश्च अयं श्लोकः</p>
<p>&ldquo;ततो रजांसि देयानि… ।&rdquo; (३९ श्लो।)</p>
<p>इत्यतः पूर्वं न्याय्यो येन सर्वं सङ्गतं स्यात् ॥</p>
<p>ननु एवं माहात्म्यमस्य कुतस्त्यम्?&ndash;इत्याशङ्क्य आह&ndash;</p>
<p>या सा देवी परा शक्तिः प्राणवाहा व्यवस्थिता ॥ ३१-४३ ॥</p>
<p>विश्वान्तः कुण्डलाकारा सा साक्षादत्र वर्तिता ।<br>
तत्त्वानि तत्त्वदेव्यश्च विश्वमस्मिन्प्रतिष्ठितम् ॥ ३१-४४ ॥</p>
<p>एतदेव अंशतो दर्शयति&ndash;</p>
<p>अत्रोर्ध्वे तन्तुमात्रेण तिस्रः शूलरगाः स्थिताः ।<br>
आसनत्वेन चेच्छाद्या भोगमोक्षप्रसाधिकाः ॥ ३१-४५ ॥</p>
<p>तास्तु मोक्षैककामस्य शूलाराविद्धमध्यकाः ।<br>
तस्मादेनं महायागं महाविभवविस्तरैः ॥ ३१-४६ ॥</p>
<p>पूजयेद्भूतिकामो वा मोक्षकामोऽपि वा बुधः ।<br>
अस्य दर्शनमात्रेण भूतवेतालगुह्यकाः ॥ ३१-४७ ॥</p>
<p>पलायन्ते दश दिशः शिवः साक्षात्प्रसीदति ।<br>
मन्दशक्तिबलाविद्धोऽप्येतन्मण्डलपूजनात् ॥ ३१-४८ ॥</p>
<p>सततं मासषट्केन त्रिकज्ञानं समश्नुते ।<br>
यत्प्राप्य हेयोपादेयं स्वयमेव विचार्य सः ॥ ३१-४९ ॥</p>
<p>देहान्ते स्याद्भैरवात्मा सिद्धिकामोऽथ सिद्ध्यति ।</p>
<p>तन्तुमात्रेणेति&ndash;विकस्वरेण रूपेण&ndash;इत्यर्थः । तुरवधारणे, तेन<br>
ता एव इच्छाद्याः&ndash;इत्यर्थः । शूलाराविद्धमध्यका इति&ndash;<br>
औन्मनसपद्मत्रयरूपा इति यावत् । तदुक्तं प्राक्&ndash;</p>
<p>&ldquo;एता एव तु गलिते भेदप्रसरे क्रमशो विकासमायान्त्यः ।<br>
अन्योन्यासङ्कीर्णास्त्वरात्रयं गलितभेदिकास्तु ततः ॥</p>
<p>पद्मत्रय्यौन्मनसी तदिदं स्यादासनत्वेन ।&rdquo; (१५।३४१)</p>
<p>इति । तस्मादिति&ndash;परशक्त्यधिष्ठानादेर्हेतोः ॥</p>
<p>न केवलमस्य एवं माहात्म्यं यावदेतदभिज्ञस्यापि&ndash;इत्याह&ndash;</p>
<p>मण्डलस्यास्य यो व्याप्तिं देवतान्यासमेव च ॥ ३१-५० ॥</p>
<p>वर्तनां च विजानाति स गुरुस्त्रिकशासने ।<br>
तस्य पादरजो मूर्ध्नि धार्यं शिवसमीहिना ॥ ३१-५१ ॥</p>
<p>अत्र सृष्टिस्थितिध्वंसान् क्रमात् त्रीनपि पूजयेत् ।<br>
तुर्यं तु मध्यतो यद्वा सर्वेषु परिपूरकम् ॥ ३१-५२ ॥</p>
<p>अत्रेति&ndash;त्रिशूलत्रये । मध्यत इति&ndash;कुलेश्वरीस्थाने । सर्वेष्विति&ndash;<br>
त्रिष्वपि क्रमेषु ॥ ५२ ॥</p>
<p>एतदतिदेशद्वारकमेव यागान्तरमाह&ndash;</p>
<p>चतुस्त्रिशूलं वा गुप्तदण्डं यागं समाचरेत् ।<br>
तत्र तत् पूजयेत्सम्यक् स्फुटं क्रमचतुष्टयम् ॥ ३१-५३ ॥</p>
<p>गुप्तदण्डमिति&ndash;तत्स्थाने हि अस्य मध्यशृङ्गं भवेत्&ndash;इति भावः ।<br>
अस्य च इयानेव पूर्वस्मात् विशेषः ॥ ५३ ॥</p>
<p>एतच्च अस्मत्कथितमागमान्तरेष्वपि उक्तम्&ndash;इत्याह&ndash;</p>
<p>इत्येतत्कथितं गुप्ते षडर्धहृदये परे ।<br>
षट्के प्रोक्तं सूचितं श्रीसिद्धयोगीश्वरीमते ॥ ३१-५४ ॥</p>
<p>अग्रतः सूत्रयित्वा तु मण्डलं सर्वकामदम् ।<br>
महाशूलसमोपेतं पद्मचक्रादिभूषितम् ॥ ३१-५५ ॥</p>
<p>द्वारे द्वारे लिखेच्छूलं वर्जयित्वा तु पश्चिमम् ।<br>
कोणेष्वपि च वा कार्यं महाशूलं द्रुमान्वितम् ॥ ३१-५६ ॥</p>
<p>अमृताम्भोभवारीणां शूलाग्रे तु त्रिकं त्रिकम् ।<br>
शूल इत्थं प्रकर्तव्यमष्टधा तत् त्रिधापि वा ॥ ३१-५७ ॥</p>
<p>एवं संसूचितं दिव्यं खेचरीणां पुरं त्विति ।</p>
<p>गुप्ते रहस्यरूपे शास्त्रे । षडर्धहृदये इति त्रिकहृदये । सूचितमिति<br>
न तु साक्षादुक्तम् । तत्रत्यमेव ग्रन्थमाह&ndash;अग्रत इत्यादि । पश्चिमं<br>
वर्जयित्वेति&ndash;पूजाधिकरणतया यदस्ति</p>
<p>&ldquo;पश्चिमं विवृतं कार्यम्… ।&rdquo;</p>
<p>इति । अमृताम्भोभवारीणामिति अमृताम्भोभवश्चन्द्रः, तस्य<br>
अरीणां<br>
पद्मानाम्&ndash;इत्यर्थः । अष्टधेति त्रिधेति&ndash;चतुरेकशूलाभिप्रायेण ॥</p>
<p>न केवलमेतदत्रैव उक्तं यावदन्यत्रापि&ndash;इत्याह&ndash;</p>
<p>स्थानान्तरेऽपि कथितं श्रीसिद्धातन्त्रशासने ॥ ३१-५८ ॥</p>
<p>एतदेव आह&ndash;</p>
<p>कजं मध्ये तदर्धेन शूलशृङ्गाणि तानि तु ।<br>
शूलाङ्कं मण्डलं कल्प्यं कमलाङ्कं च पूरणे ॥ ३१-५९ ॥</p>
<p>एवं श्रीत्रिकसद्भावोक्तं शूलाब्जविन्यासमभिधाय,<br>
शास्त्रान्तरनिरूपितमपि अभिधातुमुपक्रमते&ndash;</p>
<p>अथ शूलाब्जविन्यासः श्रीपूर्वे त्रिशिरोमते ।<br>
सिद्धातन्त्रे त्रिककुले देव्यायामलमालयोः ॥ ३१-६० ॥</p>
<p>यथोक्तः सारशास्त्रे च तन्त्रसद्भावगुह्ययोः ।<br>
तथा प्रदर्श्यते स्पष्टं यद्यप्युक्तक्रमाद्गतः ॥ ३१-६१ ॥</p>
<p>यद्यपि उक्तगत्यैव गतार्थः शूलविन्यासः, तथापि साम्प्रतं<br>
श्रीपूर्वशास्त्रादौ यथा किञ्चिद्विशेषकप्रयोजकीकारेण उक्तः,<br>
तथा तेनैव प्रकारेण, स्पष्टं प्रदर्श्यते हृदयङ्गमतया<br>
अभिधीयते&ndash;इत्यर्थः ॥ ६१ ॥</p>
<p>तत्र प्राधान्यात् प्रथमं श्रीपूर्वशास्त्रोक्तमेव दर्शयति&ndash;</p>
<p>वेदाश्रिते त्रिहस्ते प्राक् पूर्वमर्धं विभाजयेत् ।<br>
हस्तार्धं सर्वतस्त्यक्त्वा पूर्वोदग्याम्यदिग्गतम् ॥ ३१-६२ ॥</p>
<p>त्र्यङ्गुलैः कोष्ठकैरूर्ध्वैस्तिर्यक् चाष्टद्विधात्मकैः ।<br>
द्वौ द्वौ भागौ परित्यज्य पुनर्दक्षिणसौम्यगौ ॥ ३१-६३ ॥</p>
<p>प्राक् त्रिहस्ते&ndash;इति अनन्तरं हि द्वारार्थं हस्तस्य प्रक्षेपात्<br>
चतुर्हस्ता भविष्यतीति अभिप्रायः, तेन एतत् त्र्यङ्गुलैः<br>
कोष्ठकैरिति वक्ष्यमाणत्वात् द्वात्रिंशद्धा विभजेदिति सिद्धम् ।<br>
एवमतोपि पूर्वादिदिक्त्रयात् द्वादश द्वादश अङ्गुलानि त्यक्त्वा<br>
पूर्वमर्धमूर्ध्वगत्या अष्टभिस्त्र्यङ्गुलैः कोष्ठकैः<br>
पार्श्वगत्या च षोडशभिर्विभजेत् । एवं विभक्तात् पूर्वस्मादर्धात्<br>
पुनरपि दक्षिणोत्तरपार्श्वयोः पङ्क्तिक्रमेण अन्तर्गतौ द्वौ द्वौ<br>
भागौ त्यजेत् येन पार्श्वगत्या द्वादश कोष्ठकानि अवशिष्यन्ते<br>
यदेतावतैव शूलं सिद्ध्येत् ॥ ६३ ॥</p>
<p>प्रथमतः पार्श्ववर्तनामाह&ndash;</p>
<p>ब्रह्मणः पार्श्वयोर्जीवाच्चतुर्थात् पूर्वतस्तथा ।<br>
भागार्धभागमानं तु खण्डचन्द्रद्वयं द्वयम् ॥ ३१-६४ ॥</p>
<p>इह ब्रह्मसूत्रवर्जं जीवशब्दवाच्यानि सूत्राणीत्युभयोरपि<br>
पार्श्वर्योब्रह्मसूत्रादारभ्य यत् चतुर्थं जीवसूत्रं ततः<br>
पूर्वतः&ndash;पूर्वस्यां दिशि तथा यत् चतुर्थमेव जीवसूत्रम्, ततो<br>
भागमानेन भागार्धमानेन च सूत्रेण अर्धचन्द्रद्वयं स्यात् ।<br>
पार्श्वद्वयाभिप्रायेण तु द्वयं द्वयमिति वीप्सया निर्देशः ॥ ६४ ॥</p>
<p>कथम्?&ndash;इत्याह&ndash;</p>
<p>तयोरन्तस्तृतीये तु दक्षिणोत्तरपार्श्वयोः ।<br>
जीवे खण्डेन्दुयुगलं कुर्यादर्न्तभ्रमाद्बुधः ॥ ३१-६५ ॥</p>
<p>तयोरपरमर्मस्थं खण्डेन्दुद्वयकोटिगम् ।<br>
बहिर्मुखं भ्रमं कुर्यात् खण्डचन्द्रद्वयं द्वयम् ॥ ३१-६६ ॥</p>
<p>तद्वद् ब्रह्मणि कुर्वीत भागभागार्धसम्मितम् ।</p>
<p>यतः पार्श्वगत्या चतुर्थात् जीवादारभ्यते, यत्र च भागमानत्वात्<br>
द्वितीये जीवे विश्राम्यति; तयोर्जीवयोरन्तः मध्ये यस्तृतीयो<br>
जीवोऽर्थात् पूर्वतश्चतुर्थ एव, तत्र औचित्यात् वामं दक्षिणं वा<br>
हस्तं निवेश्य उभयोरपि पार्श्वयोरन्तः, न तु बर्हिभ्रमात्,<br>
बुधस्तद्वर्तनाभिज्ञः खण्डचक्रद्वयं कुर्यात् । किन्तु अर्धमानस्य<br>
खण्डचन्द्रस्य वक्ष्यमाणदृष्ट्या अयं विशेषः&ndash;यत्<br>
चतुर्थभागादारभ्य वर्तना&ndash;इति । तयोरुभयोरपि<br>
पार्श्वयोरपरस्मिन्नन्तःप्रवेशगत्या चतुर्थापेक्षया तृतीये मर्मणि<br>
एकं करं निवेश्य<br>
समनन्तरवर्तितखण्डेन्दुद्वयाग्रकोटिसंलग्नत्वेन बहिर्मुखं न तु<br>
अन्तर्मुखं भ्रममर्थात् द्विः कुर्यात् येन उभयत्र<br>
खण्डचन्द्रयोर्द्वयं द्वयं वर्तितं स्यात् । तद्वदिति&ndash;उभयोरपि<br>
पार्श्वयोरपरस्मिन्नेव तृतीयापेक्षया द्वितीये मर्मणि एकं करं<br>
निवेश्य खण्डेन्दुद्वयकोटिगं दक्षिणोत्तरायतसूत्रसंलग्नतया अत<br>
एव अन्तर्मुखं भ्रमद्वयं कुर्यात् येन भागमानभागार्धमानं च<br>
खण्डचन्द्रयोर्द्वयं द्वयं स्यात् ॥</p>
<p>एवं पार्श्ववर्तनानन्तरं शृङ्गवर्तनामाह&ndash;</p>
<p>ततो द्वितीयभागान्ते ब्रह्मणः पार्श्वयोर्द्वयोः ॥ ३१-६७ ॥</p>
<p>द्वे रेखे पूर्वगे नेये भागत्र्यंशशमे बुधैः ।<br>
एकार्धेन्दूर्ध्वकोटिस्थं ब्रह्मसूत्राग्रसङ्गतम् ॥ ३१-६८ ॥</p>
<p>सूत्रद्वयं प्रकुर्वीत मध्यशृङ्गप्रसिद्धये ।</p>
<p>ततोऽपि ब्रह्मसूत्रस्य द्वयोः पार्श्वयोरूर्ध्वक्रमेण यौ द्वितीयौ<br>
भागौ पूर्वगे इत्युक्ते तन्मूलात् तदन्तं यावत् बुधत्वादेव<br>
भागमानचन्द्रार्धकोटिसंश्लेषेण द्वे रेखे नेतव्ये यथा विस्तारात्<br>
भागत्र्यंशेन शाम्यतः । तेन अङ्गुलेन विस्तीर्णा अङ्गुलत्रयेण च<br>
दीर्घा गण्डिका स्यात् । अन्यस्य गण्डिकया संश्लिष्टत्वादेकस्य<br>
अर्धभागमानस्य इन्दोरूर्ध्वकोटित आरभ्य ब्रह्मसूत्रस्य अग्रे लग्नं<br>
सूत्रद्वयं विदधीत येन मध्यशृङ्गं सिद्ध्येत् ॥</p>
<p>इदानीं पार्श्वशृङ्गवर्तनामभिधत्ते&ndash;</p>
<p>तदग्रपार्श्वयोर्जीवात् सूत्रमेकान्तरे धृतम् ॥ ३१-६९ ॥</p>
<p>आदिद्वितीयखण्डेन्दुकोणात् कोणान्तमानयेत् ।<br>
तयोरेवापराज्जीवात् प्रथमार्धेन्दुकोणतः ॥ ३१-७० ॥</p>
<p>तद्वदेव नयेत्सूत्रं शृङ्गद्वितयसिद्धये ।</p>
<p>तस्य मध्यशृङ्गस्य ये अग्रभूते मण्डलगते पार्श्वे तयोरर्थात्<br>
यश्चतुर्थो जीवस्तमवलम्ब्य आदौ कृत आन्तरापेक्षया द्वितीयो बाह्यो<br>
भागमानो यः खण्डेन्दुस्तस्य अग्रकोटेरारभ्य आग्नेयस्य एशस्य च<br>
कोणस्य षष्ठभागात्मकमन्तं यावत् सूत्रं नयेत् यतस्तदेकेन<br>
भागेन अन्तरिते देशे धृतं</p>
<p>&ldquo;…वह्निभागगम् ।&rdquo; (१६ श्लो।)</p>
<p>इति दृशा भागत्रयसम्मिते स्थाने स्थितम्&ndash;इत्यर्थः । तयोरेव<br>
अग्रपार्श्वयोरपरात् चतुर्थापेक्षया तृतीयात् जीवात् प्रोक्तगत्या<br>
पूर्वतश्चतुर्थभागार्धात् तु प्रथमस्य आन्तरतया वर्तितस्य<br>
अर्धभागमानस्य इन्दोः कोणतस्तद्वदेव पूर्वोक्तगत्या<br>
षष्ठभागान्तमेव सूत्रं नयेत् येन पार्श्वशृङ्गसिद्धिः ॥</p>
<p>एवं पूर्वस्मिन् क्षेत्रार्धे त्रिशूलं वर्तयित्वा, अपरस्मिन्नपि<br>
दण्डादि वर्तयितुमाह&ndash;</p>
<p>क्षेत्रार्धे चापरे दण्डो द्विकरश्छन्नपञ्चकः ॥ ३१-७१ ॥</p>
<p>षड्विस्तृतं चतुर्दीर्धं तदधोऽमलसारकम् ।<br>
वेदाङ्गुलं च तदधो मूलं तीक्ष्णाग्रमिष्यते ॥ ३१-७२ ॥</p>
<p>आदिक्षेत्रस्य कुर्वीत दिक्षु द्वारचतुष्टयम् ।<br>
हस्तायामं तदर्धं वा विस्तारादपि तत्समम् ॥ ३१-७३ ॥</p>
<p>द्विगुणं बाह्यतः कुर्यात्ततः पद्मं यथा शृणु ।<br>
एकैकभागमानानि कुर्याद् वृत्तानि वेदवत् ॥ ३१-७४ ॥</p>
<p>दिक्ष्वष्टौ पुनरप्यष्टौ जीवसूत्राणि षोडश ।<br>
द्वयोर्द्वयोः पुनर्मध्ये तत्सङ्ख्यातानि पातयेत् ॥ ३१-७५ ॥</p>
<p>एषां तृतीयवृत्तस्थं पार्श्वजीवसमं भ्रमम् ।<br>
एतदन्तं प्रकुर्वीत ततो जीवाग्रमानयेत् ॥ ३१-७६ ॥</p>
<p>यत्रैव कुत्रचित्सङ्गस्तत्सम्बन्धे स्थिरीकृते ।<br>
तत्र कृत्वा नयेन्मन्त्री पत्राग्राणां प्रसिद्धये ॥ ३१-७७ ॥</p>
<p>एकैकस्मिन्दले कुर्यात्केसराणां त्रयं त्रयम् ।<br>
द्विगुणाष्टाङ्गुलं कार्यं तद्वच्छृङ्गकजत्रयम् ॥ ३१-७८ ॥</p>
<p>द्विकर इति&ndash;वक्ष्यमाणद्वारक्षेत्रेण सह । छन्नपञ्चक इति&ndash;अस्य हि<br>
भागचतुष्टयं छन्नपीठेन च एक इति । यदुक्तम्&ndash;</p>
<p>&ldquo;द्विकरं पञ्च तद्भागाः पञ्चपीठतिरोहिताः ।<br>
शेषमन्यद्भवेद् दृश्यं पृथुत्वाद्भागसम्मितम् ॥&rdquo;</p>
<p>इति । वेदाङ्गुलमिति&ndash;अङ्गुलोक्तौ षडङ्गुलानि विस्तृतं चत्वारि<br>
अङ्गुलानि आयतमामलसारकम् । तीक्ष्णाग्रमिति&ndash;एकाराकृति ।<br>
आदिक्षेत्रस्येति&ndash;त्रिहस्तस्य । हस्तायाममिति&ndash;मध्यसूत्राणां<br>
प्रतिपार्श्वं भागचतुष्टयग्रहेण तदर्धं हस्तार्धं द्वारस्य<br>
भागचतुष्टयेनैव विस्तृतत्वात् । बाह्यतो द्विगुणमिति&ndash;<br>
प्रतिपार्श्वमधिकस्य भागचतुष्टयस्य प्रक्षेपात् । तत्सममिति&ndash;<br>
कण्ठवत् कपोलस्यापि भागद्वयेनैव विस्तृतत्वात् । इदानीं<br>
अण्डक्षेत्रगतभागचतुष्टयस्थितस्य पद्मस्य वर्तनामाह&ndash;तत<br>
इत्यादि । वेदवत्&ndash;चत्वारि । मध्य इति&ndash;समोभयपार्श्वे ।<br>
तत्सङ्ख्यातानीति&ndash;षोडश । एषामिति&ndash;पुनर्दत्तानां षोडशानाम् ।<br>
तृतीयेति&ndash;अर्थात् तृतीयवृत्तस्थपुनर्दत्तषोडशसूत्रान्यतममध्ये<br>
हस्तं निवेश्य तद्बहिः पार्श्वस्थजीवसूत्रसाम्येन<br>
तृतीयभागाग्रस्थात् तत एव आरभ्य एतस्य<br>
पुनर्दत्तषोडशसूत्रान्यतमस्यैव अन्तं यावत् भ्रमं कृत्वा<br>
तदन्तः पार्श्वस्थजीवसूत्रसन्निकर्षं नयेत्&ndash;इति षोडश<br>
दलार्धानि उत्पादयेत् । अत्रैव कुत्रचित् पद्मे इत्यनेन अनवकॢप्तिपरेण<br>
इदमावेदितं यथा दलार्धसिद्ध्यर्थं<br>
तृतीयवृत्तस्थपुनर्दत्तषोडशसूत्रान्यतममध्ये हस्तं कृत्वा<br>
भ्रमं कुर्यादित्युक्तम्, तथैव अत्रापि, किन्तु व्यत्ययेनेति । स्थिरीकृते<br>
इति&ndash;मनसा । तत्रेति&ndash;सङ्गस्थाने । कृत्वेति&ndash;अर्थात् करम् । नयेदिति&ndash;<br>
अर्थात् भ्रमम् । त्रयं त्रयमिति&ndash;तत्रस्थसूत्रत्रयाश्रयणेन ।<br>
तद्वदिति&ndash;यथोक्तवर्तनया, किन्तु द्विगुणाष्टाङ्गुलम् । तत् हि<br>
चतुर्विंशत्यङ्गुलम् । एवं पूर्वत्रापि भागचतुष्टयेनैव<br>
पद्मचक्रव्योमानि कार्याणि&ndash;इति ज्ञेयम् ॥ ७८ ॥</p>
<p>अत्रैव रजोनियममाह&ndash;</p>
<p>कर्णिका पीतवर्णेन मूलमध्याग्रभेदतः ।<br>
सितं रक्तं तथा पीतं कार्यं केसरजालकम् ॥ ३१-७९ ॥</p>
<p>दलानि शुक्लवर्णानि प्रतिवारणया सह ।<br>
पीठं तद्वच्चतुष्कोणं कर्णिकार्धसमं बहिः ॥ ३१-८० ॥</p>
<p>सितरक्तपीतकृष्णैस्तत्पादान् वह्नितः क्रमात् ।<br>
चतुर्भिरपि शृङ्गाणि त्रिभिर्मण्डलमिष्यते ॥ ३१-८१ ॥</p>
<p>दण्डः स्यान्नीलरक्तेन पीतमामलसारकम् ।<br>
रक्तं शूलं प्रकुर्वीत यत्तत्पूर्वं प्रकल्पितम् ॥ ३१-८२ ॥</p>
<p>पश्चाद् द्वारस्य पूर्वेण त्यक्त्वाङ्गुलचतुष्टयम् ।<br>
द्वारं वेदाश्रि वृत्तं वा सङ्कीर्णं वा विचित्रितम् ॥ ३१-८३ ॥</p>
<p>एकद्वित्रिपुरं तुल्यं सामु(द्र)मथवोभयम् ।<br>
कपोलकण्ठशोभोपशोभादिबहुचित्रितम् ॥ ३१-८४ ॥</p>
<p>विचित्राकारसंस्थानं वल्लीसूक्ष्मगृहान्वितम् ।</p>
<p>प्रतिवारणा&ndash;दलाग्रवर्तिनी वृत्तरेखा । तद्वदिति&ndash;शुक्लम् ।<br>
कर्णिकार्धमेको भागः । तत्पादानिति&ndash;पीठपादकान् । त्रिभिरिति&ndash;<br>
रक्तरजोवर्जितैः । त्यक्त्वाङ्गुलचतुष्टयमिति- द्विकरत्वस्य अपवादः ।<br>
द्वारस्यापि एतच्छेषभूतं शास्त्रान्तरोक्तं वैचित्र्यं दर्शयति&ndash;<br>
द्वारमित्यादिना ॥</p>
<p>यद्यपि उद्दिष्टानां सर्वेषां शास्त्राणां शूलाब्जविन्यास<br>
उक्तस्तथापि य एव कश्चन विशेषोऽस्ति, स एव इह प्रदर्श्यत इति<br>
क्रमव्यतिक्रमेणापि श्रीदेव्यायामलोक्तं तद्विन्यासमुपन्यस्यति&ndash;</p>
<p>श्रीदेव्यायामले तूक्तं क्षेत्रे वेदाश्रिते सति ॥ ३१-८५ ॥</p>
<p>अर्धं द्वादशधा कृत्वा तिर्यगूर्ध्वं च तिर्यजम् ।<br>
भागमेकं स्वपार्श्वोर्ध्वं गुरुः समवतारयेत् ॥ ३१-८६ ॥</p>
<p>मध्यस्थं तं त्रिभागं च तदन्ते भ्रमयेदुभौ ।<br>
भागमेकं परित्यज्य तन्मध्ये भ्रमयेत्पुनः ॥ ३१-८७ ॥</p>
<p>तृतीयांशोर्ध्वतो भ्रम्यमूर्ध्वांशं यावदन्ततः ।<br>
चतुर्थांशात्तदूर्ध्वं तु ऊर्ध्वाधो योजयेत्पुनः ॥ ३१-८८ ॥</p>
<p>तन्मानादूर्ध्वमाभ्रम्य चतुर्थेन नियोजयेत् ।</p>
<p>अर्धं द्वादशधा कृत्वेत्युक्त्या समस्तं क्षेत्रं चतुर्विंशतिधा<br>
विधेयम्&ndash;इति सिद्धम् । तिर्यगूर्ध्वमिति&ndash;सर्वत इति&ndash;तेन चतुर्दिक्कं<br>
षट् षट् भागान् त्यक्त्वा मध्ये द्वादशभागमानं क्षेत्रं<br>
ग्राह्यम्, अत एव तदेकपार्श्ववर्तितया तिर्यग्गमेकं भागं गुरुः<br>
स्वेन तद्भागसम्बन्धिनैव पार्श्वेन ऊर्ध्वादिक्रमेण ऊर्ध्वं<br>
समवतारयेत्&ndash;तथा भ्रमयितुमनुसन्दध्याद्&ndash;इत्यर्थः । तेन<br>
ब्रह्मपदापेक्षया द्वितीये मर्मणि एकं हस्तं निवेश्य तं समस्तं<br>
भागमर्थात् तदीयमेव त्रिभागं न तु प्राग्वत् तदर्धमिति ।<br>
एतदुभयं तस्य ब्रह्मसूत्रस्य अन्ते तत्सन्निकर्षादारभ्य भ्रमयेत्<br>
येन खण्डचन्द्रद्वयं सिद्ध्येत् । पुनश्च पार्श्वगत्या<br>
द्वितीयभागस्य उपरि स्थितमेकं भागं परित्यज्य अर्थात् तृतीये<br>
मर्मणि एकं हस्तं कृत्वा तस्य त्यक्तस्यैव भागस्य अन्तः<br>
पूर्ववदेव भ्रमयेत् येन खण्डचन्द्रद्वयं सिद्ध्येत् । तत्<br>
समनन्तरवर्तितं खण्डचन्द्रद्वयं<br>
चतुर्थांशादारभ्य अर्थात् तिर्यक् क्रमेण ऊर्ध्वं क्षेत्रकोणं<br>
यावत् ऊर्ध्वाधोगत्या योजयेत्- इति शृङ्गसिद्धिः । एतदेव<br>
पार्श्वान्तरेऽपि अतिदिशति&ndash; पुनरित्यादिना । पुनश्च तदेव<br>
अनन्तरोक्तं मानमवलम्ब्य यथायथमूर्ध्वं<br>
खण्डचन्द्रयुग्मत्रयमा समन्तात् परस्परसंश्लेषेण भ्रमयित्वा<br>
तद्द्वारेण वर्तयित्वा चतुर्थेन शृङ्गारम्भकेणापि<br>
खण्डचन्द्रयुग्मेन नियोजयेत्&ndash;तद्युक्तं कुर्यात्&ndash;इत्यर्थः ॥ एवं<br>
पार्श्वारावर्तनामभिधाय, मध्यारामपि वर्तयितुमाह&ndash;</p>
<p>ऊर्ध्वाद्योजयते सूत्रं ब्रह्मसूत्रावधि क्रमात् ॥ ३१-८९ ॥</p>
<p>क्रमाद्वैपुल्यतः कृत्वा अंशं वै ह्रासयेत् पुनः ।<br>
अर्धभागप्रमाणस्तु दण्डो द्विगुण इष्यते ॥ ३१-९० ॥</p>
<p>पुनरपि प्रथमवर्तितत्रिभागवर्तमानखण्डचन्द्रोर्ध्वादारभ्य<br>
ब्रह्मसूत्रावधि सूत्रं कृत्वा क्रमेण क्रमेण<br>
वैपुल्यादंशमंशमेव ह्रासयित्वा योजयेत्&ndash;तत्रैव सम्बद्धं<br>
कुर्यात् येन अस्य तीक्ष्णाग्रत्वं स्यात्&ndash;इति मध्यशृङ्गसिद्धिः । एवं<br>
च अत्र मध्यशृङ्गे पार्श्वद्वयादूनं भवेदित्यपि पूर्वस्मात्<br>
विशेषः । अर्धेति&ndash;भागद्वयसम्बन्धिभ्यामर्धाभ्यां<br>
भागप्रमाणश्चतुरङ्गुलः इत्यर्थः । द्विगुण इति&ndash;<br>
गृहीतक्षेत्रार्धशिष्टभागषट्कोपरि क्षेत्रार्धस्य प्रक्षेपात्<br>
द्वादशभागप्रमाणः&ndash;द्विहस्त इति यावत् ॥ ९० ॥</p>
<p>अत्रैव आमलकसारकं वर्तयति&ndash;</p>
<p>भागं भागं गृहीत्वा तु उभयोरथ गोचरात् ।<br>
भ्रम्यं पिप्पलवत् पत्रं वर्तनैषा त्वधो भवेत् ॥ ३१-९१ ॥</p>
<p>षोडशांशे लिखेत्पद्मं द्वादशाङ्गुललोपनात् ।</p>
<p>भागशब्दोऽत्र अङ्गुलवचनः, तेन उभयोः<br>
पार्श्वयोर्विषयादङ्गुलमङ्गुलं गृहीत्वा अश्वत्थपत्राकारतया<br>
भ्रमोदय इति । एषा दण्डस्य अधोवर्तना येन षडङ्गुलविस्तृतस्य<br>
अमलसारकस्य अधश्चतुरङ्गुलं तीक्ष्णाग्रं मूलं स्यात् ।<br>
षोडशांशे इति &ndash;षोडशभिः सूत्रैर्विभक्ते क्षेत्रे ।<br>
द्वादशाङ्गुललोपनादिति&ndash;प्रतिदिक्कं येन हास्तिकं पद्मं स्यात् ॥</p>
<p>तच्च कुत्र लिखेत्&ndash;इत्याह&ndash;</p>
<p>तदूर्ध्वं मध्यभागे तु वारिजन्म समालिखेत् ॥ ३१-९२ ॥</p>
<p>मध्यशृङ्गावसाने तु तृतीयं विलिखेत्ततः ।</p>
<p>तदूर्ध्वम्&ndash;दण्डोपरि । मध्यभागे इति&ndash;मण्डलापेक्षया । न<br>
केवलमत्रैव पद्मं लिखेत्, यावदरोपर्यपि&ndash;इत्याह&ndash;मध्येत्यादि ।<br>
तृतीयशब्दार्थमेव घटयति&ndash;मध्येत्यादिना ॥</p>
<p>सव्यासव्ये तथैवेह कटिस्थाब्जे समालिखेत् ॥ ३१-९३ ॥</p>
<p>कर्णिका पीतला रक्तपीतशुक्लं च केसरम् ।<br>
दलानि पद्मबाह्यस्था शुक्ला च प्रतिवारणी ॥ ३१-९४ ॥</p>
<p>शूलं कृष्णेन रजसा ब्रह्मरेखा सिता पुनः ।<br>
शूलाग्रं ज्वालया युक्तं शूलदण्डस्तु पीतलः ॥ ३१-९५ ॥</p>
<p>शूलमध्ये च यत्पद्मं तत्रेशं पूजयेत्सदा ।<br>
अस्योर्ध्वे तु परां दक्षेऽन्यां वामे चापरां बुधः ॥ ३१-९६ ॥</p>
<p>तथैवेति&ndash;द्वादशाङ्गुललोपनेनैव&ndash;इत्यर्थः । दलानीति- अर्थात्<br>
शुक्लानि । ब्रह्मरेखेति&ndash;अरामध्यभागः । ज्वालया युक्तमिति&ndash;<br>
रक्तरजःपातात् । ईशमिति&ndash;पेर्तरूपं सदाशिवम् । ऊर्ध्व इति&ndash;<br>
मध्यशृङ्गस्य । अन्यामिति&ndash;परापराम् ॥ ९६ ॥</p>
<p>ननु इह पराया अपि परा मातृसद्भावादिशब्दव्यपदेश्या<br>
कालसङ्कर्षिणी भगवती उक्ता, सा कुत्र पूज्या?&ndash;इत्याशङ्क्य आह&ndash;</p>
<p>या सा कालान्तका देवी परातीता व्यवस्थिता ।<br>
ग्रसते शूलचक्रं सा त्विच्छामात्रेण सर्वदा ॥ ३१-९७ ॥</p>
<p>यदुक्तं तत्रैव&ndash;</p>
<p>&ldquo;तन्मध्ये तु परा देवी दक्षिणे च परापरा ।<br>
अपरा वामशृङ्गे तु मध्यशृङ्गोर्ध्वतः शृणु ॥</p>
<p>या सा सङ्कर्षिणी देवी परातीता व्यवस्थिता ।&rdquo;</p>
<p>इति । ग्रसते इति&ndash;स्वात्मसात्करोति&ndash;इत्यर्थः, तेन तन्मयमेव इदं<br>
सर्वम्&ndash;इति अभिप्रायः ॥ ९७ ॥</p>
<p>आसामेव प्रपञ्चतो व्याप्तिमाह&ndash;</p>
<p>शान्तिरूपा कला ह्येषा विद्यारूपा परा भवेत् ।<br>
अपरा तु प्रतिष्ठा स्यान्निवृत्तिस्तु परापरा ॥ ३१-९८ ॥</p>
<p>ननु सदाशिवस्य शान्त्याद्याः कलाः शक्तित्वेन उक्ताः ।<br>
कथमासामियती व्याप्तिः?&ndash;इत्याशङ्क्य आह&ndash;</p>
<p>भैरवं दण्ड ऊर्ध्वस्थं रूपं सादाशिवात्मकम् ।<br>
चतस्रः शक्त्यस्त्वस्य स्थूलाः सूक्ष्मास्त्वनेकधा ॥ ३१-९९ ॥</p>
<p>यत् नाम हि दण्डोपलक्षितस्य शूलस्य उपरि स्थितं भैरवं<br>
पूर्णं रूपं तदेव सादाशिवात्मकमिति, तस्यैव स्थूलतायां<br>
शान्त्याद्या बह्व्यः शक्त्योऽन्यथा तु एताः&ndash;इति तात्पर्यार्थः ॥ ९९<br>
॥</p>
<p>एवमेतत्प्रसङ्गादभिधाय प्रकृतमेव उपसंहरति&ndash;</p>
<p>एष यागः समाख्यातो डामराख्यस्त्रिशक्तिकः ।</p>
<p>इदानीं त्रिशिरोभैरवीयमपि शूलाब्जविन्यासं वक्तुमुपक्रमते&ndash;</p>
<p>अथ त्रैशिरसे शूलाब्जविधिदृष्टोऽभिलिख्यते ॥ ३१-१०० ॥</p>
<p>तमेव आह&ndash;</p>
<p>वामामृतादिभिर्मुख्यैः पवित्रैः सुमनोरमैः ।<br>
भूमिं रजांसि करणीं खटिकां मूलतोऽर्चयेत् ॥ ३१-१०१ ॥</p>
<p>चतुरश्रे चतुर्हस्ते मध्ये शूलं करत्रयम् ।<br>
दण्डो द्विहस्त ऊर्ध्वाधःपीठयुग्विपुलस्त्वसौ ॥ ३१-१०२ ॥</p>
<p>वस्वङ्गुलः प्रकर्तव्यः सूत्रत्रयसमन्वितः ।<br>
द्वादशाङ्गुलमानेन दण्डमूले तु पीठिका ॥ ३१-१०३ ॥</p>
<p>दैर्ध्यात्तूच्छ्रयतो वेदाङ्गुला दैर्घ्याद्दशाङ्गुला ॥ ३१-१०४ ॥</p>
<p>शूलमूलगतं पीठीमध्यं खाब्धिसमाङ्गुलम् ।</p>
<p>मूलत इति&ndash;मूलमन्त्रेण । चतुर्हस्ते इति&ndash;वक्ष्यमाणगत्या<br>
चतुर्विशतिधा विभक्तेऽपि । करत्रयस्यैव विभागो दण्डो द्विहस्त इति<br>
। वस्वङ्गुलो विपुल इति&ndash;वैपुल्यादष्टाङ्गुलः । यदुक्तं&ndash;तत्र-</p>
<p>&ldquo;अष्टाङ्गुलं तु वैपुल्यम्… ।&rdquo;</p>
<p>इति । विमल इति&ndash;अनागमिकत्वादपपाठः । एवमन्यत्रापि<br>
अनागमिकत्वादेव अपपाठा निरस्ताः, निरसिष्यन्ते चेति न अन्यथा<br>
मन्तव्यम् । खाब्धीति चत्वारिंशत् । यत्र विद्यापद्मेन<br>
अष्टाङ्गुलमाच्छादनं व्योमरेखया च अङ्गुलमिति<br>
एकत्रिंशदङ्गुलानि अस्य दृश्यत्वम् ॥</p>
<p>एतदुपसंहरन् त्रिशूलवर्तनामुपक्रममाणस्तदुपयोगि क्षेत्रं<br>
तावदाह&ndash;</p>
<p>कृत्वा दण्डं त्रिशूलं तु त्रिभिर्भागैः समन्ततः ॥ ३१-१०५ ॥</p>
<p>अष्टाङ्गुलप्रमाणैः स्याद्धस्तमात्रं समन्ततः ।</p>
<p>त्रिभिर्भागैरिति&ndash;ऊर्ध्वोर्ध्वम् । हस्तमात्रं समन्तत इति&ndash;<br>
समचतुरस्रम् ॥</p>
<p>एतदेव भागत्रयं शूलावयावाश्रयतया विभजति&ndash;</p>
<p>शूलाग्रं शूलमध्यं तच्छूलमूलं तु तद्भवेत् ॥ ३१-१०६ ॥</p>
<p>वेदी मध्ये प्रकर्तव्या उभयोश्च षडङ्गुलम् ।<br>
द्वादशाङ्गुलदीर्घा तु उभयोः पार्श्वयोस्तथा ॥ ३१-१०७ ॥</p>
<p>चतुरङ्गुलमुच्छ्रयान्मूले वेदीं प्रकल्पयेत् ।<br>
उभयोः पार्श्वयोश्चैवमर्धचन्द्राकृतिं तथा ॥ ३१-१०८ ॥</p>
<p>भ्रमयेत् खटिकासूत्रं कटिं कुर्याद् द्विरङ्गुलाम् ।<br>
वैपुल्याद्दैर्ध्यतो देवि चतुरङ्गुलमानतः ॥ ३१-१०९ ॥</p>
<p>यादृशं दक्षिणे भागे वामे तद्वत्प्रकल्पयेत् ।<br>
मध्ये शूलाग्रवैपुल्यादङ्गुलश्च अधोर्ध्वतः ॥ ३१-११० ॥</p>
<p>चतुरङ्गुलमानेन वैपुल्यात्तु षडङ्गुला ।<br>
उच्छ्रयात्तु ततः कार्या गण्डिका तु स्वरूपतः ॥ ३१-१११ ॥</p>
<p>पीठोर्ध्वे तु प्रकर्तव्यं शूलमूलं तु सुव्रते ।<br>
शूलाग्रमङ्गुलं कार्यं सुतीक्ष्णं तु षडङ्गुलम् ॥ ३१-११२ ॥</p>
<p>अरामध्यं प्रकर्तव्यमराधस्तु षडङ्गुलम् ।</p>
<p>वेदीत्यादि&ndash;अत्र अङ्गुलमध्यभागे ब्रह्मसूत्रापेक्षया उभयोः<br>
पार्श्वयोरुभयोरपि अन्तयोः षडङ्गुलसम्मतं क्षेत्रमर्थात्<br>
संश्रित्य तथा षडङ्गुलप्रकारेण दैर्ध्यात् द्वादशाङ्गुला<br>
वेदी वेद्याकारस्तत्र मध्यः सन्निवेशः कार्यः&ndash;पार्श्वद्वयेऽपि<br>
अन्तर्मुखं खण्डेन्दुद्वयं वर्तनीयम्&ndash;इत्यर्थः । एवं मूलेऽपि<br>
अर्थात् वक्ष्यमाणगण्डिकोपयोगिब्रह्मसन्निकर्षात् भागार्धं<br>
त्यक्त्वा पार्श्वगत्या सार्धभागे द्वयोः पार्श्वयोरुच्छ्रयात्<br>
चतुरङ्गुलामुत्तानार्धचन्द्राकृतिं वेदीं कुर्यात् । ततोऽपि अर्थात्<br>
ब्रह्मसूत्रनिकटकोटौ हस्तं निवेश्य द्वितीयकोटेरारभ्य<br>
मध्यभागवर्तितखण्डेन्दुकोटिं यावत् सूत्रं भ्रमयेत् येन<br>
दैर्ध्यात्<br>
चतुरङ्गुलमानः कट्याकारः सन्निवेशः पार्श्वद्वयेऽपि सिद्ध्येत् ।<br>
तत्र च द्व्यङ्गुलं वैपुल्यम् । द्व्यङ्गुलत्वमेव मध्यभागेऽपि<br>
अतिदिशति&ndash;मध्ये शूलाग्रवैपुल्यादिति । न च अविशेषेणैव सर्वत्र<br>
द्व्यङ्गुलं वैपुल्यम्&ndash;इत्याह&ndash;अङ्गुलश्चाध इति । तेन<br>
कट्यन्तादर्धचन्द्रस्य यथायथमङ्गुलान्ते ह्रासः कार्य इति ।<br>
इदानीं शूलाग्रं वर्तयति- ऊर्ध्वत इत्यादिना । तदनन्तरं<br>
पुनरूर्ध्वभागे वैपुल्यात् चतुरङ्गुला<br>
वक्ष्यमाणद्वादशाङ्गुलपद्मत्रयस्थितेः सर्वतो<br>
हस्तमात्रक्षेत्रग्रहणस्य च अन्यथा अनुपपत्त्या<br>
शूलक्षेत्रपार्श्वान्तं यावदुच्छ्रयात्<br>
षडङ्गुलसार्धभागप्रमाणा अर्थात् वेदी कटिररा वा<br>
पार्श्वद्वयेऽपि कार्या&ndash;इत्यर्थः । एवं पार्श्वशृङ्गमपि वर्तयति&ndash;<br>
गण्डीत्यादिना । प्रथममरात्रयग्रथकं पीठोर्ध्वे<br>
भागद्वयसम्मितोत्सेधगण्डिकात्मकं शूलमूलं कार्यम्,<br>
अनन्तरमग्रे वैपुल्यादङ्गुलम्, अत एव सुतीक्ष्णं<br>
तृतीयभागोर्ध्वाङ्गुलद्वयत्यागात् षडङ्गुलं मध्येऽधश्च<br>
तावन्मानम्, इत्येवमर्धेन्दुद्वयकोटी यावत्<br>
दैर्घ्यादष्टादशाङ्गुलं<br>
मध्यशृङ्गं स्यात् ॥ अत्रैव वैपुल्यमाह&ndash;</p>
<p>चतुरङ्गुलनिम्नं तु मध्यं तु परिकल्पयेत् ॥ ३१-११३ ॥</p>
<p>पूर्वापरं तदेवेह मध्ये शूलं तु तद्बहिः ।<br>
कारयेत त्रिभिः सूत्रैरेकैकं वर्तयेत च ॥ ३१-११४ ॥</p>
<p>कजत्रयं तु शूलाग्रं वेदांशैर्द्वादशाङ्गुलम् ।<br>
क्रमाद्दक्षान्यमध्येषु त्र्यष्टद्वादशपत्रकम् ॥ ३१-११५ ॥</p>
<p>चक्रत्रयं वातपुरं पद्ममष्टाङ्गुलारकम् ।<br>
विद्याभिख्यं शूलमूले रजः पश्चात्प्रपातयेत् ॥ ३१-११६ ॥</p>
<p>त्रिशूलं दण्डपर्यन्तं राजवर्तेन पूरयेत् ।<br>
सूत्रत्रयस्य पृष्ठे तु शुक्लं चारात्रयं भवेत् ॥ ३१-११७ ॥</p>
<p>शुक्लेन रजसा शूलमूले विद्याम्बुजं भवेत् ।<br>
रक्तं रक्तासितं शुक्लं क्रमादूर्ध्वाम्बुजत्रयम् ॥ ३१-११८ ॥</p>
<p>शुक्लेन व्योमरेखा स्यात् सा स्थौल्यादङ्गुलं बहिः ।<br>
तां त्यक्त्वा वेदिका कार्या हस्तमात्रं प्रमाणतः ॥ ३१-११९ ॥</p>
<p>वैपुल्यत्रिगुणं दैर्ध्यात् प्राकारं चतुरश्रकम् ।<br>
समन्ततोऽथ दिक्षु स्युर्द्वाराणि करमात्रतः ॥ ३१-१२० ॥</p>
<p>त्रिधा विभज्य क्रमशो द्वादशाङ्गुलमानतः ।<br>
कण्ठं कपोलं शोभां तु उपशोभां तदन्ततः ॥ ३१-१२१ ॥</p>
<p>प्राकारं चतुरश्रं तु सभूरेखासमन्वितम् ।<br>
सितरक्तपीतकृष्णै रजोभिः कारयेत्ततः ॥ ३१-१२२ ॥</p>
<p>रक्तै रजोभिर्मध्यं तु यथाशोभं तु पूरयेत् ।<br>
अस्या व्याप्तौ पुरा चोक्तं तत्रैवानुसरेच्च तत् ॥ ३१-१२३ ॥</p>
<p>तदेवं मध्यशूलमधिकृत्य चतुर्भ्योऽङ्गुलेभ्यो यथायथं निम्नं<br>
मध्यभागं पूर्वापरं परिकल्पयेत्&ndash;इति सम्बन्धः । अयमत्र<br>
अर्थः&ndash;अर्धेन्दुद्वयकोट्युपरि यावत् गण्डिकाक्रोडीकारस्तावत्<br>
चतुरङ्गुलवैपुल्यम्, मध्यभागारम्भात्प्रभृति चतुर्णामङ्गुलानां<br>
यथायथमङ्गुलावशेषो ह्रास इति । अरोपरि पद्मत्रयवर्तनामाह&ndash;<br>
तद्बहिरित्यादि । तद्बहिरित्यधिकक्षेत्रसङ्ग्रहेणापि शूलाग्रेषु<br>
त्रिर्भिभ्रमैः पद्मत्रयं कुर्यात्, एकैकं च द्वादशाङ्गुलं<br>
चतुर्भिश्चतुर्भिर्वर्तयेत्&ndash;इति वाक्यार्थः । अष्टाङ्गुलारकमिति&ndash;<br>
अष्टाङ्गुलं अष्टदलं च अरात्रयमिति दण्डसम्बन्धि ।<br>
रक्तासितमिति&ndash;कृष्णपिङ्गलम् । क्रमादिति&ndash;प्रागुक्तेषु<br>
दक्षवाममध्येषु । व्योमरेखेति&ndash;विद्यापद्मसम्बन्धिनी ।<br>
क्रमशस्त्रिधा विभज्येति&ndash;प्रतिभागम् । पुरेति&ndash;<br>
त्रित्रिशूलाभिधानावसरे । तदनुसृतिमेव किञ्चिद् व्यनक्ति ॥ १२३ ॥</p>
<p>तदेव आह&ndash;</p>
<p>अरात्रयविभागस्तु प्रवेशो निर्गमो भ्रमः ।<br>
अनाहतपदव्याप्तिः कुण्डल्या उदयः परः ॥ ३१-१२४ ॥</p>
<p>हृदि स्थाने गता देव्यस्त्रिशूलस्य सुमध्यमे ।<br>
नाभिस्थः शूलदण्डस्तु शूलमूलं हृदि स्थितम् ॥ ३१-१२५ ॥</p>
<p>शक्तिस्थानगतं प्रान्तं प्रान्ते चक्रत्रयं स्मरेत् ।</p>
<p>अनाहतेति&ndash;प्रवेशनिर्गमभ्रमात्मनोऽरासन्निवेशस्य एतदाकारत्वात् ।<br>
ईदृगेव कुण्डलिनीरूपायाः शक्तेः प्रबोधः इति उक्तम्&ndash;कुण्डल्या<br>
उदयः पर इति । हृदि स्थाने गता इति&ndash;इच्छादीनामरारूपतया<br>
उल्लासात् । नाभिस्थ इति&ndash;तत एव प्राणशक्तेर्दण्डाकारतया उदयात्<br>
। हृदीति</p>
<p>&ldquo;हृदयं शक्तिसूत्रं तु… ।&rdquo;</p>
<p>इत्याद्युक्त्या शक्त्युदयस्थाने जन्माधारे । अत एव आह&ndash;<br>
शक्तिस्थानगतं प्रान्तमिति । प्रान्ते इति&ndash;द्वादशान्ते ॥</p>
<p>जन्माधारात् द्वादशान्तं यावदुदये युक्तिमाह&ndash;</p>
<p>उत्क्षिप्योत्क्षिप्य कलया देहमध्यस्वरूपतः ॥ ३१-१२६ ॥</p>
<p>शूलदण्डान्तमध्यस्थशूलमध्यान्तगोचरम् ।<br>
प्रविशेन्मूलमध्यान्तं प्रान्तान्ते शक्तिवेश्मनि ॥ ३१-१२७ ॥</p>
<p>एतदपि कथम्?&ndash;इत्याशङ्क्य आह&ndash;</p>
<p>अस्पन्दकरणं कृत्वा एकदा स्पन्दवर्तनम् ।<br>
मूलमानन्दमापीड्य शक्तित्रयपदं विशेत् ॥ ३१-१२८ ॥</p>
<p>तत्र पूज्यं प्रयत्नेन जायन्ते सर्वसिद्धयः ।<br>
समस्ताध्वसमायोगात् षोढाध्वव्याप्तिभावतः ॥ ३१-१२९ ॥</p>
<p>समस्तमन्त्रचक्राद्यैरेवमादिप्रयत्नतः ।<br>
षट्त्रिंशत्तत्त्वरचितं त्रिशूलं परिभावयेत् ॥ ३१-१३० ॥</p>
<p>विषुवत्स्थेन विन्यासो मन्त्राणां मण्डलोत्तमे ।<br>
कार्योऽस्मिन् पूजिते यत्र सर्वेश्वरपदं भजेत् ॥ ३१-१३१ ॥</p>
<p>मूलमिति&ndash;मत्तगन्धात्मकम् । विषुवत्स्थेनेति&ndash;प्राणसाम्येन&ndash;इत्यर्थः <br>
॥ १३१ ॥</p>
<p>एवं शूलाब्जभेदमभिधाय व्योमेशस्वस्तिकं निरूपयति&ndash;</p>
<p>स्वस्तिकेनाथ कर्तव्यं युक्तं तस्योच्यते विधिः ।</p>
<p>कर्तव्यमिति&ndash;</p>
<p>&ldquo;अथ मण्डलसद्भावः सङ्क्षेपेणाभिधीयते ।&rdquo; (१)</p>
<p>इत्युक्तिसामर्थ्यात् मण्डलम् । स्वस्तिकेन युक्तमिति&ndash;स्वस्तिकयोगात्<br>
तत्सञ्ज्ञम्&ndash;इत्यर्थः । यदुक्तम्&ndash;</p>
<p>&ldquo;भगवन् मातृचक्रेश उन्मनाश्रयदायक ।<br>
शान्तिपुष्टिकरं धन्यं स्वस्तिकं सर्वकामदम् ॥</p>
<p>सूचितं सर्वतन्त्रेषु न चोक्तं परमेश्वर ।<br>
तस्य सूत्राणि लोपाच्च भ्रमपङ्कजकल्पनाम् ॥</p>
<p>वद विघ्नौघशमनमाप्यायनकरं महत् ।&rdquo;</p>
<p>इति ॥</p>
<p>व्योमेशस्वस्तिकतायां तु</p>
<p>&ldquo;महाव्योमेशलिङ्गस्य देहधूपं समर्पयेत् ॥&rdquo;</p>
<p>इत्याद्युक्त्या अन्वर्थव्योमेशशब्दव्यपदेश्येन नवात्मभट्टारकेण<br>
अधिष्ठेयत्वं निरूपयितुं तद्विधिमेव आह&ndash;</p>
<p>नाडिकाः स्थापयेत्पूर्वं मुहूर्तं परिमाणतः ॥ ३१-१३२ ॥</p>
<p>शक्रवारुणदिक्स्थाश्च याम्यसौम्यगतास्तथा ।</p>
<p>नाडिकाः&ndash;सूत्राणि । मुहूर्तेति&ndash;त्रिंशत् । शक्रेति&ndash;<br>
पूर्वापरायताः । याम्येति&ndash;दक्षिणोत्तरायताः ॥</p>
<p>एवञ्च किं स्यात्?&ndash;इत्याह&ndash;</p>
<p>एकोनत्रिंशद्वंशाः स्युरृजुतिर्यग्गतास्तथा ॥ ३१-१३३ ॥</p>
<p>वंशाः भागाः । ऋज्विति&ndash;पूर्वापरगताः, तिर्यगिति&ndash;दक्षिणोत्तर<br>
गताः ॥ १३३ ॥</p>
<p>एतदेव हृदयङ्गमीकरणाय सङ्कलयति&ndash;</p>
<p>अष्टौ मर्मशतान्येकचत्वारिंशच्च जायते ।</p>
<p>मर्मेति&ndash;भागाः । एवं हि एकोनत्रिंशतेरेकोनत्रिंशत्यैव गुणने<br>
भवेत् ॥</p>
<p>एतदेव विभजति&ndash;</p>
<p>वंशैर्विषयसङ्ख्यैश्च पद्मं युग्मेन्दुमण्डलम् ॥ ३१-१३४ ॥</p>
<p>रससङ्ख्यैर्भवेत्पीठं स्वस्तिकं सर्वकामदम् ।<br>
वसुसङ्ख्यैर्द्वारवीथावेवं भागपरिक्रमः ॥ ३१-१३५ ॥</p>
<p>विषयेति&ndash;पञ्च । एतच्च सर्वतः, येन प्रतिपार्श्वं सार्धं<br>
भागद्वयं स्यात् । एवमुत्तरत्रापि ज्ञेयम् । पद्मस्यैव विशेषणं<br>
युग्मेन्दुमण्डलमिति स्वस्तिकमिति । तद्योगादत्रैव प्राधान्यमभिव्यक्तुं<br>
सर्वकामदमिति उक्तम् । तेन पञ्चभिर्भागैः पद्मम्,<br>
द्वाभ्यामिन्दुमण्डलम्, षड्भः पीठम्, अष्टभिर्वीथी,<br>
अष्टभिश्च द्वारमिति एकोनत्रिंशत् भागा इति उक्तम्&ndash;एवं<br>
भागपरिक्रम इति ॥ १३५ ॥</p>
<p>तत्र द्वारं तावत् वर्तयति&ndash;</p>
<p>रन्ध्रविप्रशराग्नींश्च लुप्येद्बाह्यान्तरं क्रमात् ।<br>
मर्माणि च चतुर्दिक्षु मध्याद् द्वारेषु सुन्दरि ॥ ३१-१३६ ॥</p>
<p>वह्निभूतमुनिव्योमबाह्यगर्भे पुरीषु च ।<br>
लोपयेच्चैव मर्माणि अन्तर्नाडिविवर्जितान् ॥ ३१-१३७ ॥</p>
<p>रन्ध्रणि नव, विप्राः ऋषयः सप्त, शराः पञ्च, अग्नयः त्रयः ।<br>
अत्र मध्यमधिकृत्य चतुर्षु अपि द्वारेषु बाह्यादारभ्य अन्तर्यावत्<br>
क्रमेण रन्ध्रदिसङ्ख्याका भागा लोप्याः, येन अत्र<br>
मेर्वाख्यप्रासादविशेषतलच्छन्दाकारसन्निवेशः स्यात् । भूतानि<br>
पञ्च, व्योमेति शून्याकारतया रन्ध्रणि लक्षयति, तेन उभयोरपि<br>
द्वारपार्श्वयोर्बाह्यादारभ्य अभ्यन्तरं यावत् वह्न्यादिभागजातं<br>
लोपयेत्, येन द्वारप्राय एव अन्तर्मुखः पुर्याकारः सन्निवेशः स्यात्<br>
॥</p>
<p>एवं दिक्चतुष्टये वर्तनामभिधाय कोणेषु अपि आह&ndash;</p>
<p>द्वारप्राकारकोणेषु नेत्रानलशरानृतून् ।</p>
<p>नेत्रे द्वे, ऋतवः षट् । एवं द्वारकोणेषु एकैकभागपरिहारेण<br>
द्वित्रिपञ्चसङ्ख्याकान् भागानन्तरारभ्य लोपयेत्, ऋतुसङ्ख्याकांस्तु<br>
पृथगुपादानादेव निरवशेषान्<br>
यदुभयदिगुद्भूतशोभाद्वयसम्भेदात् कोणेषु गोमूत्रिकाबन्धप्रायः<br>
सन्निवेश उदियात्&ndash;इति द्वारसन्धिः ॥</p>
<p>इदानीं वीथीं वर्तयितुमाह&ndash;</p>
<p>नाडयो ब्रह्मवंशस्य लोप्या नेत्राद्रसस्थिताः ॥ ३१-१३८ ॥</p>
<p>वह्नेर्नेत्रानलौ लोप्यौ वेदान्नेत्रयुगं रसात् ।<br>
नेत्रं सौम्यगतं लोप्यं पूर्वाद्वेदानलौ रसात् ॥ ३१-१३९ ॥</p>
<p>तत्र द्वारे लग्नस्य ब्रह्मवंशस्य दक्षिणपार्श्वे यत् नेत्रं द्वितीयो<br>
भागः, तत आरभ्य रसस्थिताः षड्भागा लोप्याः, तदुपरि<br>
वह्नेस्तृतीयादारभ्य नेत्रानलौ पञ्च भागाः&ndash;इत्यर्थः; तदुपर्यपि<br>
वेदात् चतुर्थादारभ्य नेत्रं च युगं च नेत्रयोर्युगं वेति चत्वारः,<br>
तदुपर्यपि रसात् षष्ठादारभ्य नेत्रं भागद्वयं लोप्यम्&ndash;<br>
इत्यर्थः । एतदेव वामपार्श्वेऽपि अतिदिशति सौम्येत्यादिना । एवं<br>
सौम्यगतमपि पूर्वात्&ndash;प्रथमं निर्दिष्टात् नेत्रात्- द्वितीयभागात्<br>
&ldquo;पाठक्रमादर्थक्रमो बलीयान्&rdquo; इति नीत्या अनलात्&ndash;तृतीयात् वेदात्&ndash;<br>
चतुर्थात् रसात्&ndash; षष्ठात् च आरभ्य भागजातं लोप्यम्&ndash;इत्यर्थः ।<br>
वक्ष्यमाणसकलवीथीक्षेत्रसम्मार्जनानुसरणात् तदन्तरपि<br>
लोपसिद्धिः ॥ १३९ ॥</p>
<p>एवं पुरीसन्निवेशं वर्तयित्वा स्वस्तिकवर्तनामपि आह&ndash;</p>
<p>लोकस्था नाडिका हित्वा नेत्राद्वेदाग्नयः क्रमात् ।<br>
शरैर्वह्निगतं चैव युगं नेत्राग्नयो रसात् ॥ ३१-१४० ॥</p>
<p>नेत्रात् पूर्वगताच्चैव… ।</p>
<p>ब्रह्मवंशादारभ्य लोकस्थान् सप्त भागान् परित्यज्य यत् नेत्रं<br>
नवमो भागस्तमाश्रित्य वेदाश्च तत्सन्निकृष्टं त्रयं चेति चत्वारो<br>
भागा<br>
वक्ष्यमाणलोपदृष्ट्या स्वस्तिकैकाङ्गतया शोभाकारा लोप्याः ।<br>
तदनन्तरं नेत्रशब्दव्यपदिष्टात् नवमात् भागादारभ्य<br>
शरैरित्युक्तेन प्रत्यावृत्त्या द्वितीयपङ्क्तिगतेन पञ्चमेन भागेन<br>
सह अग्नयः त्रयो भागा लोप्याः ।</p>
<p>शैष दाशरथी रामः … ।&quot;</p>
<p>इतिवत् वेदाग्नय इत्यत्र सन्धिः । शरशब्दव्यपदिष्टादपि यत् युग्मं<br>
द्वितीयो भागस्तं वह्नियुतं भागत्रयेण सह लोपयेत्&ndash;इत्यर्थः ।<br>
क्रमात् ततोऽपि पूर्वात् युगशब्दव्यपदिष्टात् नेत्रादवशिष्टात्<br>
नेत्रं द्वितीयो भागोऽग्नयस्त्रयो भागाश्च लोप्या इति स्वस्तिकसिद्धिः ।<br>
एवं दिगन्तरेष्वपि ज्ञेयम् । अत्र पीठे च पूर्वतः स्वस्तिकद्वयं<br>
वर्तयित्वा पश्चिमतो वर्तनीयं येन सर्वतः सन्निवेशस्य सादृश्यं<br>
स्यात् ॥</p>
<p>एतच्च उभयमपि सन्निवेशं प्रदर्शयन्नुपसंहरति&ndash;</p>
<p>…षुमेरुर्द्वार सञ्ज्ञितः ।<br>
स्वस्तिका च पुरी रम्या चतुर्दिक्षु स्थितावुभौ ॥ ३१-१४१ ॥</p>
<p>उभाविति&ndash;स्वस्तिकापुरीसुमेरू ॥१४१ ॥</p>
<p>ननु कियति भागजाते वीथीलोपना भवेत्?&ndash;इत्याशङ्क्य आह&ndash;</p>
<p>मर्मणां च शते द्वे च ऋषिभिर्गुणिता दिशः ।<br>
नेत्रादिकांश्च सम्मार्ज्य मार्गमध्यात् सुशोभने ॥ ३१-१४२ ॥</p>
<p>दिश इति&ndash;दश, ऋषिभिः सप्तभिर्गुणिताः सप्ततिर्जायन्ते । नेत्रे द्वे<br>
। तेन द्वासप्तत्यधिकशतद्वयात्मनि वीथीक्षेत्रे लोपनां कृत्वा<br>
गुरुः<br>
स्वस्तिकापुर्याख्यां वीथीं वर्तयेत्&ndash;इति शेषः ॥ १४२ ॥</p>
<p>इदानीं पद्मं वर्तयति&ndash;</p>
<p>ऋषित्रयकृते मध्ये विषयैः कर्णिका भवेत् ।</p>
<p>ऋषित्रयकृते इति एकविंशतिधा विभक्ते&ndash;इत्यर्थः ॥</p>
<p>एतदेव विभजति&ndash;</p>
<p>नेत्रीकृतान्वसून् पत्रं नेत्रं सकृद्विभाजितम् ॥ ३१-१४३ ॥</p>
<p>वह्निं वसुगतं कृत्वा शशाङ्कस्थांश्च लोपयेत् ।</p>
<p>नेत्रीकृतानिति&ndash;द्विगुणीकृतान् । सर्वतो हि कर्णिकार्थं परिकल्पितात्<br>
भागपञ्चकादवशिष्टाः षोडशैव भागाः पत्रवर्तनार्थं<br>
भवन्ति&ndash;इति भावः । प्रतिदिक्कं हि सप्तभागान्तं दलाग्रस्य<br>
वर्तयिष्यमाणत्वात् सव्योमरेखमष्टभिरेव भागैः पत्रं स्यात् ।<br>
कथम् ?&ndash;इत्याह&ndash;नेत्रमित्यादि । नेत्रमिति&ndash;द्वितीयं भागम् ।<br>
सकृद्विभाजितमिति&ndash;एकेनैव सूत्रेण द्विधाकृतम्&ndash;इत्यर्थः । एवं<br>
वह्निम्&ndash;तृतीयं भागम् । तदेतद्भागद्वयं वसुगतं<br>
सकलक्षेत्रपर्यन्तं द्विधा विधाय शशाङ्कस्थान् लोपयेत्&ndash;<br>
केसरदलसन्धिदलाग्रसम्पत्तये शशाङ्काकारं भ्रमत्रयं दद्यात्&ndash;इत्यर्थः ॥</p>
<p>कथम्&ndash;इत्याह&ndash;</p>
<p>वह्नीषुऋषिमध्याच्च लोप्यं पीठेन्दुकावधि ॥ ३१-१४४ ॥</p>
<p>त्रिभिः पञ्चभिः सप्तभिर्भागैरवच्छिन्नात् मध्यात्<br>
कर्णिकादेशादारभ्य पीठसंलग्नचन्द्रमण्डलपर्यन्तं यावदेतत्<br>
लोपनीयम्&ndash;इत्यर्थः । इदमत्र तात्पर्यम्&ndash;तृतीयवृत्ते<br>
द्वितीयभागान्तःपातितसूत्रादारभ्य ब्रह्मवंशमध्यं यावत्<br>
भ्रमं दद्यादिति षोडश दलार्धानि उत्पादयेत्, एवमेव<br>
दलाग्राण्यपि, किन्तु प्रागुक्तवत् व्यत्ययेनेति ॥ १४४ ॥</p>
<p>एवं पद्मस्य वर्तनामभिधाय पीठस्यापि आह&ndash;</p>
<p>ब्रह्मणो नेत्रविषयान्नेत्राद्वेदानलौ हरेत् ।<br>
सागरे नेत्रकं लोप्यं नाडयः पूर्वदिग्गताः ॥ ३१-१४५ ॥</p>
<p>ब्रह्मणो ब्रह्मपदात् यत् नेत्रम् द्वितीयो भागस्तत आरभ्य विषयाः<br>
पञ्च ब्रह्मण आरभ्य षष्ठो भागस्तद्गतान्<br>
वक्ष्यमाणरेखानुगुण्यात् पङ्क्तिस्थान्<br>
वर्तयिष्यमाणस्वस्तिकदेशातिरिक्तदेशे अन्यलोपनानुक्तेश्च पञ्च<br>
भागान् नेत्रात्पार्श्वद्वयात् लोपयेत् । एवं ब्रह्मणो वेदानलौ<br>
सप्तभागस्थानपि उभयतः पञ्चैव हरेत् । तत एव सागरेचतुर्थे<br>
भागे नेत्रकन्द्वितीयो भागो ब्रह्मणः पञ्चमस्तद्गतानपि उभयतः<br>
पञ्चैव लोपयेत् येन पूर्वदिशि</p>
<p>&ldquo;पीठं रेखात्रयोपेतं सितलोहितपीतलम् ।&rdquo; (३१।१४८)</p>
<p>इतिवक्ष्यमाणदृशा तिस्रः पट्टिकारूपा नाडिका भवन्ति&ndash;<br>
इत्यर्थः । पूर्वस्या उपलक्षणत्वादन्यदिक्षु अपि अयमेव विधिः ॥ १४५<br>
॥</p>
<p>एवं दिक्षु वर्तनामभिधाय कोणेष्वपि आह&ndash;</p>
<p>भूतनेत्रगतान्मूर्ध्ना नेत्राद् द्विवह्निदृक्त्रिकात् ।<br>
सौम्यगात् पीठकोणेषु लोपयेत चतुर्ष्वपि ॥ ३१-१४६ ॥</p>
<p>ब्रह्मकोणगत्या पार्श्वगत्या वा भूतं पञ्चमो भागस्तस्य मूर्ध्ना<br>
उपरितनेन देशेन न तु पार्श्वादिना द्वितीयस्था ये त्रयो भागास्तान्<br>
लोपयेत् । नेत्राद्द्विवह्नीति&ndash;द्विशब्दमहिम्ना भूतपदकथितादपि यो<br>
द्वितीयो भागोऽर्थात् तेन सह तत्संलग्नं भागत्रयं लोपयित्वा<br>
तद्द्वितीयमपि भागत्रयेण सह लोपयेत्, एवं दृक्त्रिकमित्यनेन ततोऽपि<br>
द्वितीयस्त्रिकोणेन सह लोप्यः&ndash;इति स्वस्तिकसिद्धिः । एवं सौम्यगात्<br>
स्वोत्तरदिक्स्थत्वेन आग्नेयकोणगात् स्वस्तिकादारभ्य चतुर्षु अपि<br>
पीठकोणेषु गुरुर्लोपयेत्&ndash;इत्यर्थः ॥ १४६ ॥</p>
<p>अत्रैव रजःपातं निरूपयति&ndash;</p>
<p>दलानि कार्याणि सितैः केसरं रक्तपीतलैः ।<br>
कर्णिका कनकप्रख्या पल्लवान्ताश्च लोहिताः ॥ ३१-१४७ ॥</p>
<p>व्योमरेखा तु सुमिता वर्तुलाब्जान्तनीलभाः ।<br>
पीठं रेखात्रयोपेतं सितलोहितपीतलम् ॥ ३१-१४८ ॥</p>
<p>स्वस्तिकाश्च चतुर्वर्णा अग्नेरीशानगोचराः ।<br>
वीथी विद्रुमसङ्काशा स्वदिक्ष्वस्त्राणि बाह्यतः ॥ ३१-१४९ ॥</p>
<p>इन्द्रनीलनिभं वज्रं शक्तिं पद्ममणिप्रभाम् ।<br>
दण्डं हाटकसङ्काशं वक्त्रं तस्यातिलोहितम् ॥ ३१-१५० ॥</p>
<p>नीलद्युतिसमं खङ्गं पाशं वत्सकसप्रभम् ।<br>
ध्वजं पुष्पफलोपेतं पञ्चरङ्गैश्च शोभितम् ॥ ३१-१५१ ॥</p>
<p>गदा हेमनिभात्युग्रा नानारत्नविभूषिता ।<br>
शूलं नीलाम्बुजसमं ज्वलद्वह्न्युग्रशेखरम् ॥ ३१-१५२ ॥</p>
<p>तस्योपरि सितं पद्ममीषत्पीतारुणप्रभम् ।<br>
चक्रं हेमनिभं दीप्तमरा वैडूर्यसन्निभाः ॥ ३१-१५३ ॥</p>
<p>अरामध्यं सुपीतं च बाह्यं ज्वालारुणं भवेत् ।<br>
मन्दिरं देवदेवस्य सर्वकामफलप्रदम् ॥ ३१-१५४ ॥</p>
<p>स्वस्तिका इति&ndash;पीठगता वीथीगताश्च । विद्रुमसङ्काशेति&ndash;<br>
स्वस्तिकवर्जम् । बाह्यादिति&ndash;द्वारादपि ॥ १५४ ॥</p>
<p>एवं श्रीत्रिशिरोभैरवोक्तिप्रसङ्गात् व्योमेशस्वस्तिकमभिधाय<br>
श्रीसिद्धातन्त्रोक्तमपि शूलाब्जमभिधत्ते&ndash;</p>
<p>श्रीसिद्धायां शूलविधिः प्राक् क्षेत्रे चतुरश्रिते ।</p>
<p>शूलविधिरिति&ndash;अर्थादुक्तः ॥</p>
<p>तमेव विधिमाह&ndash;</p>
<p>हस्तमात्रं त्रिधा सूर्यान्नवखण्डं यथा भवेत् ॥ ३१-१५५ ॥</p>
<p>मध्ये शूलं च तत्रेत्थं मध्यभागं त्रिधा भजेत् ।</p>
<p>चतुरश्रिते क्षेत्रे&ndash;सर्वतः, सूर्यादिति&ndash;अङ्गुलद्वादशकं वर्जयित्वा<br>
त्रिधा हस्तपरिमाणं त्रिहस्तं क्षेत्रं गृह्णीयात् यथा एतत्<br>
त्रिर्विभजनादेव हास्तिकनवभागात्मकं स्यात् । तत्र च इत्थं<br>
वक्ष्यमाणगत्या मध्ये त्रिशूलं कुर्यात्&ndash;इति शेषः ॥</p>
<p>मध्यमेव विभजति&ndash;</p>
<p>नवभिः कोष्ठकैर्युक्तं ततोऽयं विधिरुच्यते ॥ ३१-१५६ ॥</p>
<p>मध्यभागत्रयं त्यक्त्वा मध्ये भागद्वयस्य तु ।<br>
अधस्ताद् भ्रमयेत्सूत्रं शशाङ्कशकलाकृति ॥ ३१-१५७ ॥</p>
<p>उभयतो भ्रमयेत्तत्र यथाग्रे हाकृतिर्भवेत् ।<br>
कोट्यां तत्र कृतं सूत्रं नयेद्रेखां तु पूर्विकाम् ॥ ३१-१५८ ॥</p>
<p>अपरद्वारपूर्वेण त्यक्त्वाङ्गुलचतुष्टयम् ।<br>
रेखां विनाशयेत्प्राज्ञो यथा शूलाकृतिर्भवेत् ॥ ३१-१५९ ॥</p>
<p>शूलाग्ररे त्वर्धहस्तेन त्यक्त्वा पद्मानि कारयेत् ।<br>
अधः शृङ्गत्रयं हस्तमध्ये पद्मं सकर्णिकम् ॥ ३१-१६० ॥</p>
<p>तमेकहस्तपरिमाणमध्यभागं नवभिः कोष्ठकैर्युक्तं त्रिधा<br>
विभक्तं सन्तं द्विधा भजेत् सर्वतः षोढा विभजेत्&ndash;चतुरङ्गुलैः<br>
षटित्रशता कोष्ठकैर्युक्तं कुर्यात्&ndash;इत्यर्थः । अयमिति<br>
वक्ष्यमाणः । तमेव आह&ndash;मध्येत्यादि । तत्र मध्यादधस्तनं<br>
भागत्रयं त्यक्त्वा ब्रह्मपदमवलम्ब्य उभयोरपि<br>
पार्श्वयोर्भागद्वयस्य मध्ये तु द्वितीये मर्मणि हस्तं निवेश्य<br>
अधस्तादर्धचन्द्राकारं सूत्रमर्थात् प्रागुक्तवत् द्विर्भ्रमयेत् ।<br>
तत्रापि अग्रे मध्यसूत्रात् पूर्वतस्तृतीये मर्मणि हस्तं निवेश्य<br>
शशाङ्कश कलाकृति अन्तर्मुखमूर्ध्वगत्या भागद्वयस्य मध्ये<br>
भ्रमयेत् यथा द्विकुब्जाकारः सन्निवेशः स्यात् । तत्र च<br>
पार्श्वद्वयवर्तिन्यां हाकृतौ कोट्यामाद्यन्तरूपासु कोटिषु<br>
कृतेभ्यः संश्लेषितेभ्यः सूत्रेभ्यः पार्श्वद्वयसूत्रे पूर्विकां<br>
प्राङ्नवखण्डीकरणकालकल्पितां रेखां मध्यशृङ्गसूत्रे तु<br>
पश्चिमद्वाराभिमुख्येन वक्ष्यमाणदृशा उपरितननवभागस्य<br>
अर्धहस्तं यावत् नयेत् । कथम् ?&ndash;इत्याह&ndash;त्यक्त्वेत्यादि ।<br>
अन्तर्वर्तितशशाङ्कशकलाग्रकोटिसमुत्थां रेखां<br>
मूलादङ्गुलचतुष्टयं त्यक्त्वा विनाशयेत्&ndash;यथायथं<br>
स्वप्रज्ञाबलेन ह्रासयेत्, येन शृङ्गाणां तीक्ष्णाग्रता जायेत- इति<br>
शृङ्गत्रयसिद्धिः । ततश्च अर्धहस्तेन वर्तिते शूलाग्रे<br>
अर्थादुपरितनमर्धहस्तमेव त्यक्त्वा अर्थात् प्राग्वत् द्वादशाङ्गुलं<br>
पद्मत्रयं कुर्यात् शृङ्गत्रयस्य अधः पुनर्हास्तिकं पद्मं भवेत्   <br>
॥ १६० ॥</p>
<p>एवं त्रिशूलस्य वर्तनामभिधाय दण्डस्य अपि आह&ndash;</p>
<p>मुखाग्रे धारयेत्सूत्रं त्रिभिर्हस्तैस्तु पातयेत् ।</p>
<p>मध्यशृङ्गमुखाग्रे सूत्रं परिस्थाप्य त्रिभिर्हस्तैः पातयेत्&ndash;<br>
परिवर्जितबाह्यद्वादशाङ्गुलान्तं यावत् मध्यतो नयेत् ॥</p>
<p>एवं दैर्घ्यमभिधाय वैपुल्यमाह&ndash;</p>
<p>मध्ये चोर्ध्वं ततः कुर्यादधस्तादङ्गुलद्वयम् ॥ ३१-१६१ ॥</p>
<p>रेखाद्वयं पातयेत यथा शूलं भवत्यपि ।<br>
अधोभागादिभिश्चोर्ध्वं तत्र रेखा प्रपद्यते ॥ ३१-१६२ ॥</p>
<p>समीकृत्य ततः सूत्रे ऊर्ध्वे द्वे एवमेव तु ।</p>
<p>एवं स्थानत्रये अङ्गुलद्वयान्तरालं द्वयोः पार्श्वयोः रेखाद्वयं<br>
कुर्यात् येन सर्वतः साम्येन अधोमध्यभागाभ्यां सह ऊर्ध्वं<br>
समीकृत्य रेखा प्रपद्यते, ततस्तथैव द्वे ऊर्ध्वे सूत्रे पातयेत<br>
यथा सदण्डं शूलं सम्पद्यते ॥</p>
<p>न च एवं मध्यपद्मस्य दण्डेन आच्छादनं कार्यम्&ndash;इत्याह&ndash;</p>
<p>मध्यं पद्मं प्रतिष्ठाप्यं शूलाधस्ताद्यशस्विनि ॥ ३१-१६३ ॥</p>
<p>अत्र च चतुर्विंशतिधा विभक्ते क्षेत्रे प्रागुक्तवत् सर्वं द्वारादि<br>
वर्तनीयम्, भगवता पुनरर्धचन्द्रोपयोगिनि एव मध्यहस्ते प्राधान्यात्<br>
भागपरिकल्पना कृतेत्यास्ताम् ॥ १६३ ॥</p>
<p>आह्निकार्थमर्धेन उपसंहरति&ndash;</p>
<p>इत्येष मण्डलविधिः कथितः सङ्क्षेपयोगतो महागुरुभिः ।</p>
<p>इति श्रीमदाचार्याभिनवगुप्तपादविरचिते श्रीतन्त्रालोके<br>
मण्डलप्रकाशनं नाम एकत्रिंशमाह्निकम् ॥ ३१ ॥</p>
<p>इति शिवम् ॥</p>
<p>स्वस्तिकशूलाब्जनयदुर्गमशिवशास्त्रनिर्वचनचञ्चुः ।<br>
आह्निकमेकत्रिंशं व्यवृणोदेतज्जयरथाख्यः ॥</p>
<p>इति श्रीमन्महामाहेश्वराचार्यवर्यश्रीमदभिनवगुप्तविरचिते<br>
श्रीतन्त्रालोके श्रीजयरथविरचितविवेकाभिख्यव्याख्योपेते<br>
मण्डलप्रकाशनं नाम एकत्रिंशमाह्निकं समाप्तम् ॥ ३१ ॥</p>

  </div>
</article>


        <div id="disqus_thread"></div>
<script type="text/javascript">

  (function() {
    
    
    if (window.location.hostname == "localhost")
      return;

    var dsq = document.createElement('script'); dsq.type = 'text/javascript'; dsq.async = true;
    var disqus_shortname = 'vvasuki-site';
    dsq.src = '//' + disqus_shortname + '.disqus.com/embed.js';
    (document.getElementsByTagName('head')[0] || document.getElementsByTagName('body')[0]).appendChild(dsq);
  })();
</script>
<noscript>Please enable JavaScript to view the <a href="https://disqus.com/?ref_noscript">comments powered by Disqus.</a></noscript>

        





<aside class="card border noPrint" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/31/">३१ </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: ३१</li>
        
    </nav>
</aside>

      </main>
    </div>
    <footer class="bg-yellow  p-1" role="contentinfo">
  

  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH/actions/workflows/build.yml"><img src="https://github.com/vishvAsa/AgamaH/actions/workflows/build.yml/badge.svg"> Built </a> on 2022 Nov 30 02:35:23 UTC. (<a href="http://google.com/search?q=02%3a35%3a23%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
