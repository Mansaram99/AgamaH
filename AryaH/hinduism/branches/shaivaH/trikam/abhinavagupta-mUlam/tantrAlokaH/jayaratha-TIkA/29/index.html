<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे विश्वासटिप्पन्यः  | २९</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.105.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/" rel="alternate" type="application/rss+xml" title="आगमे विश्वासटिप्पन्यः" />
    <link href="/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/" rel="feed" type="application/rss+xml" title="आगमे विश्वासटिप्पन्यः" />

    <meta property="og:title" content="२९" />
<meta property="og:description" content="एकोनत्रिंशमाह्निकम्
&quot; विवेकः &quot;
भद्राणि भद्रकालः कलयतु वः सर्वकालमतुलगतिः ।
अकुलपदस्थोऽपि हि मुहुः कुलपदमभिधावतीह प्रसभम् ॥
इदानीं द्वितीयार्धेन रहस्यचर्चाविधिमभिधातुं प्रतिजानीते&ndash;
अथ समुचिताधिकारिण उद्दिश्य रहस्य उच्यतेऽत्र विधिः ।
रहस्य इति&ndash;कुलप्रक्रियायाम् । विधिरिति&ndash;यागः ॥
एतदेव विभजति&ndash;
अथ सर्वाप्युपासेयं कुलप्रक्रिययोच्यते ॥ २९-१ ॥
तथा धाराधिरूढेषु गुरुशिष्येषु योचिता ।
कुलप्रक्रियया उपासेति&ndash;कुलयागः&ndash;इत्यर्थः । तथा
धाराधिरूढेष्विति&ndash;अनेन
परकाष्ठाप्राप्तनिर्विकल्पकदशाधिशायितया
रूढप्रायतामभिदधता अधिकारिभेदोऽपि उपक्षिप्तः । अत्र च
स्वकृतप्रतिज्ञासूत्रवार्तिकप्रायतामभिद्योतयितुमथशब्दस्य
उपादानम् ॥
ननु कुलप्रक्रियायाः प्रक्रियान्तरेभ्यः किं नाम वैलक्षण्यं
यदेवमधिकारिभेदोऽपि विवक्षितः ?&ndash;इत्याशङ्क्य आह&ndash;" />
<meta property="og:type" content="article" />
<meta property="og:url" content="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/" /><meta property="article:section" content="AryaH" />



<meta itemprop="name" content="२९">
<meta itemprop="description" content="एकोनत्रिंशमाह्निकम्
&quot; विवेकः &quot;
भद्राणि भद्रकालः कलयतु वः सर्वकालमतुलगतिः ।
अकुलपदस्थोऽपि हि मुहुः कुलपदमभिधावतीह प्रसभम् ॥
इदानीं द्वितीयार्धेन रहस्यचर्चाविधिमभिधातुं प्रतिजानीते&ndash;
अथ समुचिताधिकारिण उद्दिश्य रहस्य उच्यतेऽत्र विधिः ।
रहस्य इति&ndash;कुलप्रक्रियायाम् । विधिरिति&ndash;यागः ॥
एतदेव विभजति&ndash;
अथ सर्वाप्युपासेयं कुलप्रक्रिययोच्यते ॥ २९-१ ॥
तथा धाराधिरूढेषु गुरुशिष्येषु योचिता ।
कुलप्रक्रियया उपासेति&ndash;कुलयागः&ndash;इत्यर्थः । तथा
धाराधिरूढेष्विति&ndash;अनेन
परकाष्ठाप्राप्तनिर्विकल्पकदशाधिशायितया
रूढप्रायतामभिदधता अधिकारिभेदोऽपि उपक्षिप्तः । अत्र च
स्वकृतप्रतिज्ञासूत्रवार्तिकप्रायतामभिद्योतयितुमथशब्दस्य
उपादानम् ॥
ननु कुलप्रक्रियायाः प्रक्रियान्तरेभ्यः किं नाम वैलक्षण्यं
यदेवमधिकारिभेदोऽपि विवक्षितः ?&ndash;इत्याशङ्क्य आह&ndash;">

<meta itemprop="wordCount" content="12201">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="२९"/>
<meta name="twitter:description" content="एकोनत्रिंशमाह्निकम्
&quot; विवेकः &quot;
भद्राणि भद्रकालः कलयतु वः सर्वकालमतुलगतिः ।
अकुलपदस्थोऽपि हि मुहुः कुलपदमभिधावतीह प्रसभम् ॥
इदानीं द्वितीयार्धेन रहस्यचर्चाविधिमभिधातुं प्रतिजानीते&ndash;
अथ समुचिताधिकारिण उद्दिश्य रहस्य उच्यतेऽत्र विधिः ।
रहस्य इति&ndash;कुलप्रक्रियायाम् । विधिरिति&ndash;यागः ॥
एतदेव विभजति&ndash;
अथ सर्वाप्युपासेयं कुलप्रक्रिययोच्यते ॥ २९-१ ॥
तथा धाराधिरूढेषु गुरुशिष्येषु योचिता ।
कुलप्रक्रियया उपासेति&ndash;कुलयागः&ndash;इत्यर्थः । तथा
धाराधिरूढेष्विति&ndash;अनेन
परकाष्ठाप्राप्तनिर्विकल्पकदशाधिशायितया
रूढप्रायतामभिदधता अधिकारिभेदोऽपि उपक्षिप्तः । अत्र च
स्वकृतप्रतिज्ञासूत्रवार्तिकप्रायतामभिद्योतयितुमथशब्दस्य
उपादानम् ॥
ननु कुलप्रक्रियायाः प्रक्रियान्तरेभ्यः किं नाम वैलक्षण्यं
यदेवमधिकारिभेदोऽपि विवक्षितः ?&ndash;इत्याशङ्क्य आह&ndash;"/>

      
    

    <script type="text/javascript">
    
    let baseURL = "https:\/\/vishvAsa.github.io\/AgamaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH\/edit\/content\/\u0022,\u0022mainSections\u0022:[\u0022aryah\u0022],\u0022mainsections\u0022:[\u0022aryah\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH\/AryaH\/hinduism\/branches\/shaivaH\/trikam\/abhinavagupta-mUlam\/tantrAlokaH\/jayaratha-TIkA\/29\/".replace(basePath, "/");
  pageVars.pageParams = {};
  pageVars.pageSource = "AryaH\/hinduism\/branches\/shaivaH\/trikam\/abhinavagupta-mUlam\/tantrAlokaH\/jayaratha-TIkA\/29.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH/webpack_dist/uiLib-bundle.js"></script>




    <link rel="stylesheet" href="/AgamaH/css/fonts.css">
<link rel="stylesheet" href="/AgamaH/css/@fortawesome/fontawesome-free/css/solid.min.css">

<link rel="stylesheet" href="/AgamaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/" />
<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे विश्वासटिप्पन्यः <br/> २९</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select id="transliterationDropdown" size="1" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <a class="btn btn-secondary" onclick="module_uiLib.changeTextSize(2)">A+</a>  
          <a class="btn btn-secondary" onclick="module_uiLib.changeTextSize(-2)">A-</a>
          🗨:
          <select id="commentStyleDropdown" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandAll': 'true'})">↕️️</a></div>
          <div><a id="printButton" class="btn btn-secondary" onclick="module_uiLib.default.query.setParamsAndGo({'printLayout': 'on'})">🖨️️</a></div>
        </div>
        <div class="row col  d-flex justify-content-center">
          <div><a id="speakerButton" class="btn btn-secondary" onclick="module_uiLib.default.content.handleSpeakToggle()">🎧️</a></div>
          <button id="speakerPauseButton" class="btn btn-secondary">⏸</button>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
      <div id="audioOptionsDiv" class="row justify-content-center" hidden>
        <select id="voices" class="form-select bg-secondary text-light"></select>
        <div>
          <p class="lead">Vol</p>
          <input type="range" min="0" max="1" value="1" step="0.1" id="volume" />
          <span id="volume-label" class="ms-2">1</span>
        </div>
        <div class="mx-5">
          <p class="lead">Rate</p>
          <input type="range" min="0.1" max="10" value="1" id="rate" step="0.1" />
          <span id="rate-label" class="ms-2">1</span>
        </div>
        <div>
          <p class="lead">Pitch</p>
          <input type="range" min="0" max="2" value="1" step="0.1" id="pitch" />
          <span id="pitch-label" class="ms-2">1</span>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="२९">२९</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH/edit/content/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>एकोनत्रिंशमाह्निकम्</p>
<p>&quot; विवेकः &quot;</p>
<p>भद्राणि भद्रकालः कलयतु वः सर्वकालमतुलगतिः ।<br>
अकुलपदस्थोऽपि हि मुहुः कुलपदमभिधावतीह प्रसभम् ॥</p>
<p>इदानीं द्वितीयार्धेन रहस्यचर्चाविधिमभिधातुं प्रतिजानीते&ndash;</p>
<p>अथ समुचिताधिकारिण उद्दिश्य रहस्य उच्यतेऽत्र विधिः ।</p>
<p>रहस्य इति&ndash;कुलप्रक्रियायाम् । विधिरिति&ndash;यागः ॥</p>
<p>एतदेव विभजति&ndash;</p>
<p>अथ सर्वाप्युपासेयं कुलप्रक्रिययोच्यते ॥ २९-१ ॥</p>
<p>तथा धाराधिरूढेषु गुरुशिष्येषु योचिता ।</p>
<p>कुलप्रक्रियया उपासेति&ndash;कुलयागः&ndash;इत्यर्थः । तथा<br>
धाराधिरूढेष्विति&ndash;अनेन<br>
परकाष्ठाप्राप्तनिर्विकल्पकदशाधिशायितया<br>
रूढप्रायतामभिदधता अधिकारिभेदोऽपि उपक्षिप्तः । अत्र च<br>
स्वकृतप्रतिज्ञासूत्रवार्तिकप्रायतामभिद्योतयितुमथशब्दस्य<br>
उपादानम् ॥</p>
<p>ननु कुलप्रक्रियायाः प्रक्रियान्तरेभ्यः किं नाम वैलक्षण्यं<br>
यदेवमधिकारिभेदोऽपि विवक्षितः ?&ndash;इत्याशङ्क्य आह&ndash;</p>
<p>उक्तं च परमेशेन सारत्वं क्रमपूजने ॥ २९-२ ॥</p>
<p>तदेव आह&ndash;</p>
<p>सिद्धक्रमनियुक्तस्य मासेनैकेन यद्भवेत् ।<br>
न तद्वर्षसहस्रैः स्यान्मन्त्रौघैर्विविधैरिति ॥ २९-३ ॥</p>
<p>सिद्धक्रमेति&ndash;सिद्धानां कृतयुगादिक्रमेण अवतीर्णानां<br>
श्रीखगेन्द्रनाथादीनां क्रमे तत्परम्परागतायां कुलप्रक्रियायाम्&ndash;इत्यर्थः । विविधैरिति&ndash;तत्तत्प्रक्रियान्तरोदितैः&ndash;इत्यर्थः ।<br>
तदुक्तम्&ndash;</p>
<p>शिद्धान्तादिषु तन्त्रेषु ये मन्त्राः समुदाहृताः ।<br>
वीर्यहीनास्तु ते सर्वे शक्तितेजोज्झिता यतः ॥</p>
<p>कौलिकास्तु महामन्त्राः स्वभावाद्दीप्ततेजसः ।<br>
स्फुरन्ति दिव्यतेजस्काः सद्यःप्रत्ययकारकाः ॥&quot;</p>
<p>इति ॥ ३ ॥</p>
<p>तत्र कुलप्रक्रिययेत्यत्र उक्तं कुलशब्दं तावद् व्याचष्टे&ndash;</p>
<p>कुलं च परमेशस्य शक्तिः सामर्थ्यमूर्ध्वता ।<br>
स्वातन्त्र्यमोजो वीर्यं च पिण्डः संविच्छरीरकम् ॥ २९-४ ॥</p>
<p>सामर्थ्यमिति&ndash;लयोदयकारित्वम् । ऊर्ध्वतेति&ndash;सर्वेषां कारणतया<br>
उपरिवर्तित्वम् । स्वातन्त्र्यमिति&ndash;सर्वकर्तृत्वाद्यात्मकम् । पिण्ड इति&ndash;<br>
विश्वस्य अत्र सामरस्येन अवस्थानात् । संविदिति&ndash;आत्मा । तदुक्तम्&ndash;</p>
<p>&ldquo;कुलं हि परमा शक्तिः … ।&rdquo;</p>
<p>इति</p>
<p>&ldquo;लयोदयश्चित्स्वरूपस्तेन तत्कुलमुच्यते ।&rdquo;</p>
<p>इति</p>
<p>श्वभावे बोधममलं कुलं सर्वत्र कारणम् ।&quot;</p>
<p>इति</p>
<p>शर्वकर्तृ विभु सूक्ष्मं तत्कुलं वरवर्णिनि ।&quot;</p>
<p>इति</p>
<p>शर्वेशं तु कुलं देवि सर्वं सर्वव्यवस्थितम् ।<br>
तत्तेजः परमं घोरं… ॥&quot;</p>
<p>इति</p>
<p>&ldquo;शक्तिगोचरगं वीर्यं तत्कुलं विद्धि सर्वगम् ।&rdquo;</p>
<p>इति</p>
<p>&ldquo;कुलं स परमानन्दः… ।&rdquo;</p>
<p>इति</p>
<p>&ldquo;कुलमात्मस्वरूपं तु… ।&rdquo;</p>
<p>इति</p>
<p>&ldquo;कुलं शरीरमित्युक्तम्… ।&rdquo;</p>
<p>इति ॥ ४ ॥</p>
<p>एवं कुलशब्दं व्याख्याय विध्युपासादिशब्दोन्नीतं यागशब्दमपि<br>
व्याख्यातुमाह&ndash;</p>
<p>तथात्वेन समस्तानि भावजातानि पश्यतः ।<br>
ध्वस्तशङ्कासमूहस्य यागस्तादृश एव सः ॥ २९-५ ॥</p>
<p>तथात्वेनेति&ndash;शिवशक्तिस्फारसारतया ॥५ ॥</p>
<p>तथा पश्यतस्तस्य यागोऽपि तादृश एवेति किमर्थमुक्तम् ?&ndash;<br>
इत्याशङ्क्य आह&ndash;</p>
<p>तादृग्रूपनिरूढ्यर्थं मनोवाक्कायवर्त्मना ।<br>
यद्यत्समाचरेद्वीरः कुलयागः स स स्मृतः ॥ २९-६ ॥</p>
<p>एवमुक्तसतत्त्वश्च अयं यागः किमाधारः ?&ndash;इत्याशङ्क्य आह&ndash;</p>
<p>बहिः शक्तौ यामले च देहे प्राणपथे मतौ ।<br>
इति षोढा कुलेज्या स्यात्प्रतिभेदं विभेदिनी ॥ २९-७ ॥</p>
<p>यामले इति&ndash;आद्ययागाधिरूढे मिथुने । प्राणपथे इति&ndash;मध्यनाड्याम्<br>
। मताविति&ndash;बुद्धौ, तत्तदध्यवसायद्वारिकापि तत्सम्पत्तिर्भवेत्&ndash;इति<br>
भावः । प्रतिभेदं विभेदिनीति&ndash;यथा बहिरेव भूवस्त्राद्या<br>
विभेदाः ॥ ७ ॥</p>
<p>ननु एवमाधारभेदवदितिकर्तव्यतापि अत्र किं तन्त्रप्रक्रियातः<br>
किञ्चिद्विभिद्यते न वा ?&ndash;इत्याशङ्क्य आह&ndash;</p>
<p>स्नानमण्डलकुण्डादि षोढान्यासादि यन्न तत् ।<br>
किञ्चिदत्रोपयुज्येत कृतं वा खण्डनाय नो ॥ २९-८ ॥</p>
<p>तेन यथेच्छमेतत्कुर्यात्&ndash;इत्यर्थः । यदुक्तम्&ndash;</p>
<p>नास्यां मण्डलकुण्डादि किञ्चिदप्युपयुज्यते ।<br>
न च न्यासादिकं पूर्वं स्नानादि च यथेच्छया ॥&quot;</p>
<p>इति ॥ ८ ॥</p>
<p>ननु अत्र बाह्यस्नानादावनवकॢप्तौ किं निमित्तम्?&ndash;इत्याशङ्क्य आह&ndash;</p>
<p>षण्मण्डलविनिर्मुक्तं सर्वावरणवर्जितम् ।<br>
ज्ञानज्ञेयमयं कौलं प्रोक्तं त्रैशिरसे मते ॥ २९-९ ॥</p>
<p>इह शिवशक्तिसामरस्यात्मकं कुलज्ञानं षड्भर्मण्डलैः</p>
<p>&ldquo;षट्चक्रेश्वरता नाथस्योक्ता त्रैशिरसे मते ।&rdquo; (१।११४)</p>
<p>इत्यादौ निरूपितैस्तत्रत्यैश्चक्रैर्विनिर्मुक्तं निष्प्रपञ्चम्, अत एव<br>
सर्वावरणवर्जितमत एव ज्ञानं बहिर्मुखं प्रमाणात्म वेदनम्,<br>
ज्ञेयं नीलसुखादि वेद्यं तन्मयम् । तत्स्फारसारमेव इदं सर्वं<br>
वेद्यवेदकादि, न तु तदतिरिक्तं किञ्चित्&ndash;इत्यर्थः । तदुक्तम्&ndash;</p>
<p>&ldquo;यावन्न वेदका एते तावद्वेद्याः कथं प्रिये ।<br>
वेदकं वेद्यमेकं तु तत्त्वं नास्त्यशुचिस्ततः ॥&rdquo;</p>
<p>इति ॥ ९ ॥</p>
<p>अतश्च संविन्मात्रसारत्वात् सर्वस्य शुद्ध्यशुद्धी अपि वास्तवे न स्त<br>
इति कटाक्षयितुं तद्विभागोऽपि नेह अभिमतः&ndash;इत्याह&ndash;</p>
<p>अत्र यागे च यद्द्रव्यं निषिद्धं शास्त्रसन्ततौ ।<br>
तदेव योजयेद्धीमान्वामामृतपरिप्लुतम् ॥ २९-१० ॥</p>
<p>तदुक्तम्&ndash;</p>
<p>&ldquo;द्रव्यैश्च लोकविद्विष्टैः शास्त्रार्थाच्च बहिष्कृतैः ।<br>
विजुगुप्स्यैश्च निन्द्यैश्च पूजनीयस्त्वयं क्रमः ॥&rdquo;</p>
<p>इति ॥ १० ॥</p>
<p>ननु भवतु नाम अत्र शास्त्रादिबहिष्कृतं द्रव्यम्, मद्यसंस्पर्शनेन<br>
पुनरस्य कोऽर्थः ?&ndash;इत्याशङ्क्य आह&ndash;</p>
<p>श्रीब्रह्मयामलेऽप्युक्तं सुरा शिवरसो बहिः ।<br>
तां विना भुक्तिमुक्ती नो पिष्टक्षौद्रगुडैस्तु सा ॥ २९-११ ॥</p>
<p>स्त्रीनपुंसकपुंरूपा तु पूर्वापरभोगदा ।<br>
द्राक्षोत्थं तु परं तेजो भैरवं कल्पनोज्झितम् ॥ २९-१२ ॥</p>
<p>एतत्स्वयं रसः शुद्धः प्रकाशानन्दचिन्मयः ।<br>
देवतानां प्रियं नित्यं तस्मादेतत्पिबेत्सदा ॥ २९-१३ ॥</p>
<p>शिवरस इति । तदुक्तम्&ndash;</p>
<p>शुरा च परमा शक्तिर्मद्यं भैरव उच्यते ।<br>
आत्मा कृतो द्रवरूपो भैरवेण महात्मना ॥&quot;</p>
<p>इति ।</p>
<p>तां विना नो बहिर्भुक्तिमुक्ती इति । तदुक्तम्&ndash;</p>
<p>नानेन रहितो मोक्षो नानेन रहिता गतिः ।<br>
नानेन रहिता सिद्धिर्विशेषाद्भैरवागमे ॥&quot;</p>
<p>इति ।</p>
<p>&ldquo;येनाघ्रतं श्रुतं दृष्टं पीतं स्पृष्टं महेश्वरि ।<br>
भोगमोक्षप्रदं तस्य… ॥&rdquo;</p>
<p>इति च । सा च द्विधा कृत्रिमा सहजा च । तत्र कृत्रिमा त्रिविधा<br>
पैष्टी क्षौद्री गौडी चेति, सहजस्तु एक एव द्राक्षोत्थो<br>
भैरवादिशब्दव्यपदेश्यः परमुत्कर्षभाक्&ndash;इत्याह&ndash;पिष्टेत्यादि ।<br>
पुमपेक्षया च स्त्रीनपुंसकयोर्भोग्यत्वमेवेत्युक्तम्&ndash;पूर्वापरभोगदेति<br>
। कल्पनोज्झितमिति&ndash;स्त्रीनपुंसकादिरूपया प्रतिनियतया कल्पनया<br>
उज्झितं परप्रमात्रेकरूपम्&ndash;इत्यर्थः । तदुक्तम्&ndash;</p>
<p>&ldquo;पैष्टी गौडी तथा माध्वी कृत्रिमा तु सुरा स्मृता ।<br>
स्त्रीपुन्नपुंसकतया साधके भोगदायिका ॥&rdquo;</p>
<p>इति ।</p>
<p>&ldquo;मार्द्वीकः सहजस्त्वेकस्तत्तेजो भैरवात्मकम् ।<br>
न स्त्री नपुंसकं वापि न पुमान् परमो विभुः ॥&rdquo;</p>
<p>इति ।</p>
<p>&ldquo;गौडी माध्वी तथा पैष्टी ऊर्ध्वे आनन्दभैरवः ।&rdquo;</p>
<p>इति ।</p>
<p>&ldquo;चतुरस्रस्त्वयं धर्मश्चतुर्युगसमो नयः ।<br>
चतुर्णां चैव मद्यानामानन्दः शान्तितत्परः ॥&rdquo;</p>
<p>इति ।</p>
<p>परतेजस्त्वादेव च एतत् स्वयं पारतीयो रसस्तत्समानमाहात्म्यः&ndash;<br>
इत्यर्थः । शुद्ध इति&ndash;तत्तदुपाधिभूतद्रव्यान्तरासम्भिन्नः,<br>
तथात्वे हि अस्य नियत एव प्रभावो भवेत्&ndash;इति भावः । अत एव उक्तं<br>
प्रकाशानन्दचिन्मय इति । तदुक्तम्&ndash;</p>
<p>&ldquo;यथा भैरवचक्रेषु नायकः शिवभैरवः ।<br>
देवताचक्रसन्दोहे यथा कालान्तकी परा ॥</p>
<p>तथा सर्वरसेन्द्राणां नायकौ द्वावुदाहृतौ ।<br>
मद्यभैरवनाथस्तु रसेन्द्रः पारतीयकः ॥&rdquo;</p>
<p>इति । देवतानां प्रियमिति । यदुक्तम्&ndash;</p>
<p>&ldquo;भैरवस्य प्रियं नित्यं बहु मातृगणस्य च ।&rdquo;</p>
<p>इति । तस्मादिति&ndash;एवम्माहात्म्यवत्त्वात्, न तु पशुवत् लौल्यादिना ।<br>
यदुक्तम्&ndash;</p>
<p>&ldquo;अयष्ट्वा भैरवं देवमकृत्वा मन्त्रतर्पणम् ।<br>
पशुपानविधौ पीत्वा वीरोऽपि नरकं व्रजेत् ॥&rdquo;</p>
<p>इति । पिबेदिति&ndash;विधिः । अत एव अपानात्प्रत्यवायोपि स्यात् । यदुक्तम्&ndash;</p>
<p>&ldquo;कुलाचारसमायुक्तो ब्रह्मणः क्षत्रियोऽपि वा ।<br>
यदा मद्येन न स्पृष्टः प्रायश्चित्तं तदा चरेत् ॥&rdquo;</p>
<p>इति ।</p>
<p>&ldquo;मद्यमांसाधिवासेन मुखं शून्यं यदा भवेत् ।<br>
तदा पशुत्वमायाति प्रायश्चित्तं समाचरेत् ॥&rdquo;</p>
<p>इति च । सदेति&ndash;यागावसरे, अन्यथा हि क्षणमपि मद्यपानविरतौ<br>
प्रत्यवायः प्रसजेत् । तेन</p>
<p>&ldquo;दिनमेकं दिनार्धं वा तदर्धं चार्धमेव च ।<br>
निवृत्तेरलिपानस्य प्रायश्चित्ती भवेन्नरः ॥&rdquo;</p>
<p>इति यागकालापेक्षयैव योज्यम् । यत् पुनः</p>
<p>&ldquo;उत्तमं तु सदा पानं भवेत्पर्वसु मध्यमम् ।<br>
अधमं मासमात्रेण मासादूर्ध्वं पशुर्भवेत् ॥&rdquo;</p>
<p>इत्यादि, तदापद्विषयतया उक्तम् । यत्तु</p>
<p>&ldquo;मलयेन तु विप्राणां क्षत्त्राणां कुङ्कुमेन च ।<br>
कर्पूरवारि वैश्यानां शूद्राणामलिना प्रिये ॥&rdquo;</p>
<p>इति ।</p>
<p>&ldquo;दीक्षाकाले तु विप्रस्य क्षत्रियस्य रणारुहे ।<br>
वैश्यस्य क्षितिमाङ्गल्ये शूद्रस्यान्त्येष्टिकर्मणि ॥&rdquo;</p>
<p>इत्याद्युक्तं तददीक्षितविषयम्; किन्तु पूर्वत्र<br>
अस्मदुक्तार्चातर्पणश्रद्धालुविषयत्वमधिकम्, अन्यथा जातिभेदो<br>
दुर्वचः स्यात् । दीक्षाकाले इति&ndash;सौत्रामण्यादौ । अत एव</p>
<p>&ldquo;यतः प्रभृति कालाच्च दैत्याचार्येण दूषितम् ।<br>
ततः प्रभृति वर्णानां नामभेदः प्रदर्शितः ॥</p>
<p>सौत्रामण्यां ब्रह्मणानां पानार्थं स्मृतमध्वरे ।<br>
महाहवे क्षत्रियाणां वैश्यानां क्षितिकर्मणि ॥</p>
<p>महोत्सवे तु बन्धूनां मित्राणां च समागमे ॥</p>
<p>श्मशानान्ते च शूद्राणां विवाहे पुत्र जन्मनि ।</p>
<p>पानभेदमिदं भद्रे जन्तूनां मूढचेतसाम् ।<br>
ये पुनः शाङ्करे तन्त्रे देवीतन्त्रे च दीक्षिताः ॥</p>
<p>गुर्वाज्ञानिरता गुप्ता जपपूजापरायणाः ।</p>
<p>ज्ञानविज्ञानकुशला लौल्यान्न महिताशयाः ।<br>
तेषां पुनर्द्विजानां तु न विरुद्धं सदा प्रिये ॥&rdquo;</p>
<p>इत्यादि उक्तम्, इत्यलमवान्तरेण । एवमियदनेन उपक्षिप्तं यत्&ndash;एवं<br>
शास्त्रादिबहिष्कृतं द्रव्यजातं सम्भृतमपि विना मद्यं न<br>
यागसम्पत्तौ निमित्तम्, मद्यं पुनरेककमेव विनापि एवं द्रव्यजातं<br>
तत्र निमित्तमिति, येनोक्तं वामामृतपरिप्लुतं तद्योजयेदिति ।<br>
यदागमः-</p>
<p>&ldquo;एकतश्चरवः सर्वे मद्यमेवैकमेकतः ।<br>
चरुहीनोऽपि कुर्वीत मद्यहीनं न जातुचित् ॥&rdquo;</p>
<p>इति ।</p>
<p>&ldquo;एषामभावे द्रव्याणां नित्यं पूजा विधीयते ।<br>
एकेन मद्यनाथेन विना तेनापि निष्फला ॥&rdquo;</p>
<p>इति ।</p>
<p>&ldquo;पुष्पधूपोपहारादि यदि न स्यात्सुलोचने ।<br>
अलिना तर्पयेन्मन्त्रं… ॥&rdquo;</p>
<p>इति ।</p>
<p>&ldquo;किमन्यैर्द्रव्यसङ्घातैर्देवि यागोपयोगिभिः ।<br>
वामामृतेन चैकेन कलां नार्हन्ति षोडशीम् ॥&rdquo;</p>
<p>इति ।</p>
<p>&ldquo;अर्घं पुष्पं तथा धूपं दीपं नैवेद्यमेव च ।<br>
वीरद्रव्यादि यत्किञ्चित्सर्वं मद्ये प्रतिष्ठितम् ॥&rdquo;</p>
<p>इति ।</p>
<p>&ldquo;मद्येनैकतमेनैव शक्तीशं शक्तिभिर्युतम् ।<br>
यजेत्सान्निध्यकामस्तु सर्वदा सर्वथा प्रिये ॥&rdquo;</p>
<p>इति ।</p>
<p>&ldquo;अलिना रहितं यस्तु पूजयेत्पादुकाक्रमम् ।<br>
योगिन्यस्तस्य सीदन्ति भक्षयन्ति रसामिषम् ॥&rdquo;</p>
<p>इति ।</p>
<p>&ldquo;मद्यरिक्तास्तु ये देवि न ते सिध्यन्ति पश्चिमे ।<br>
थोहकासमते नित्यं कुलभ्रष्टाः स्वयम्भुवः ॥&rdquo;</p>
<p>इति च । इह मद्याधीनमेव सर्वेषामनुष्ठानमिति अत्र आगमसंवादे<br>
भरोऽस्माभिः कृत इति न अस्मभ्यमभ्यसूययितव्यम् ॥ १३ ॥</p>
<p>एवमस्य प्राधान्येऽपि अवान्तरवस्त्वपेक्षया शास्त्रान्तरेऽन्यदपि<br>
किञ्चित्प्रधानतयोक्तम्&ndash;इत्याह&ndash;</p>
<p>श्रीमत्क्रमरहस्ये च न्यरूपि परमेशिना ।<br>
अर्घपात्रं यागधाम दीप इत्युच्यते त्रयम् ॥ २९-१४ ॥</p>
<p>रहस्यं कौलिके यागे तत्रार्घः शक्तिसङ्गमात् ।<br>
भूवस्त्रकायपीठाख्यं धाम चोत्कर्षभाक् क्रमात् ॥ २९-१५ ॥</p>
<p>दीपा घृतोत्था गावो हि भूचर्यो देवताः स्मृताः ।<br>
इति ज्ञात्वा त्रयेऽमुष्मिन्यत्नवान्कौलिको भवेत् ॥ २९-१६ ॥</p>
<p>तत्रेति&ndash;त्रयनिर्धारणे । अर्घ इति&ndash;कुण्डगोलकाख्यो द्रव्यविशेषः ।<br>
शक्तिसङ्गमादिति&ndash;आद्ययागतया वक्ष्यमाणात् । कायपीठं स्वं<br>
परकीयं वा शिरः । तदुक्तम्&ndash;</p>
<p>शर्वासां देवतानां तु आधारः शिर इष्यते ।<br>
देवीकोट्टं तु तत्स्थानं नित्यं तत्र प्रपूजयेत् ॥&quot;</p>
<p>इति&ndash;क्रमादुत्कर्षभागिति&ndash;तथा भुवो वस्त्रं तस्मान्मुण्डमिति ।<br>
घृतोत्था इति&ndash;प्राधान्यात्, तेन तैलोत्था अपि । यदुक्तम्&ndash;</p>
<p>&ldquo;दीपान्कुर्याद्रक्तवर्तीन्घृततैलप्रपूरितान् ।&rdquo;</p>
<p>इति । प्राधान्य एव च अत्र हेतुर्गावो भूचर्यो देवताः स्मृता इति ।<br>
यदुक्तम्&ndash;</p>
<p>&ldquo;लोकानुग्रहहेत्वर्थं ब्रह्म्याद्या देवता भुवि ।<br>
चरन्त्यास्थाय गोरूपं तेन तद्द्रव्यमाहरेत् ॥&rdquo;</p>
<p>इति । यत्नवानिति&ndash;तत्सम्भरणे श्रद्धावान्भवेत्, नातो विचिकित्सितव्यम्-</p>
<p>इत्यर्थः ॥ १६ ॥</p>
<p>अस्मद्दर्शने हि अर्घस्यैव प्राधान्यमिति तदुचितान्येव<br>
द्रव्यान्तराण्यपि परमेश्वरः समादिक्षत्, तत् ततस्तेभ्यो वा न<br>
शङ्कितव्यम् । शङ्कैव हि महद्दूषणमित्युक्तं प्राग्बहुशः ।<br>
तदाह&ndash;</p>
<p>तेनार्घपात्रप्राधान्यं ज्ञात्वा द्रव्याणि शम्भुना ।<br>
यान्युक्तान्यविशङ्कोऽत्र भवेच्छङ्का हि दूषिका ॥ २९-१७ ॥</p>
<p>यानि द्रव्याणीति&ndash;रत्नपञ्चकादीनि । तदुक्तम्&ndash;</p>
<p>&ldquo;रेतो हराम्बु पुष्पं च क्षारं नालाज्यकं तथा ।<br>
पौरुषं क्ष्माभवं छागं मीनजं शाकुनीयकम् ॥</p>
<p>पलाण्डु लशुनं चैव द्रव्यद्वादशकं शुभम् ।&rdquo;</p>
<p>इति । अत्रेति&ndash;द्रव्यवचने ॥ १७ ॥</p>
<p>एवं कुलयागे पीठिकाबन्धं विधाय तत्क्रममेव<br>
निरूपयितुमुपक्रमते&ndash;</p>
<p>यागौको गन्धधूपाढ्यं प्रविश्य प्रागुदङ्मुखः ।<br>
परया वाऽथ मालिन्या विलोमाच्चानुलोमतः ॥ २९-१८ ॥</p>
<p>दाहाप्यायमयीं शुद्धिं दीप्तसौम्यविभेदतः ।<br>
क्रमेण कुर्यादथवा मातृसद्भावमन्त्रतः ॥ २९-१९ ॥</p>
<p>प्रविश्येति&ndash;देहलीमात्रपूजनपूर्वम् । विलोमादिति&ndash;संहारक्रमेण<br>
पादाभ्यां शिरोन्तम् । अनुलोमत इति&ndash;सृष्टिक्रमेण शिरस्तः<br>
पादान्तम् । दाहे दीप्ता आप्यायने सौम्या&ndash;इत्युक्तम्&ndash;क्रमेणेति ॥ १८-१९<br>
॥</p>
<p>नैमित्तिके पुनर्नित्याद्विशेषोऽस्ति&ndash;इत्याह&ndash;</p>
<p>दीक्षां चेत्प्रचिकीर्षुस्तच्छोध्याध्वन्यासकल्पनम् ।<br>
ततः संशोध्यवस्तूनि शक्त्यैवामृततां नयेत् ॥ २९-२० ॥</p>
<p>शोध्योऽध्वा भुवनाद्यन्यतमः । तत इति&ndash;देहशुद्ध्याद्यनन्तरम् ।<br>
संशोध्येति&ndash;<br>
यागोपकरणभूतानामर्घपुष्पाद्यात्मनामसंशोधितत्वे हि<br>
यागयोग्यत्वं न भवेत्&ndash;इति भावः । शक्त्यैवेति&ndash;न पुनः<br>
प्राग्वदर्घपात्रविप्रुट्प्रोक्षणादिना ॥२० ॥</p>
<p>ननु अत्र मन्त्रत्रयमुद्दिष्टम्, तस्य पुनः कथं विनियोगः?&ndash;<br>
इत्याशङ्क्य आह&ndash;</p>
<p>परासम्पुटगा यद्वा मातृसम्पुटगाप्यथो ।<br>
केवला मालिनी यद्वा ताः समस्तेषु कर्मसु ॥ २९-२१ ॥</p>
<p>समस्तेषु कर्मसु एवंविधा मालिनी अर्थाद्योजनीया मुक्त्यर्थिना<br>
मातृसद्भावेन सम्पुटिता तदुभयार्थिना परया । केवलयोरपि<br>
परामातृसद्भावयोरेवमेव योजनमिति । तदुक्तम्&ndash;</p>
<p>&ldquo;परासम्पुटमध्यस्थां मालिनीं सर्वकर्मसु ।<br>
योजयेत विधानज्ञः परां वा केवलां प्रिये ॥&rdquo;</p>
<p>इति । अत्र ग्रन्थकृता पराशब्देनैव मातृसद्भावोऽपि व्याकृतो यत्<br>
पराया एव असौ परतरं रूपमिति ॥ २१ ॥</p>
<p>ननु</p>
<p>&ldquo;यत्किञ्चिन्मानसाह्लादि यच्च सौभाग्यवर्धनम् ।<br>
तेनात्मानमलङ्कृत्य देवमभ्यर्चयेत्सदा ॥&rdquo;</p>
<p>इत्यादिना यत्किञ्चिदानन्दमयं द्रव्यजातं तत् पूजोपकरणतया<br>
योज्यमिति सर्वत्रोक्तमिति । इह पुनस्तज्जुगुप्स्यं कस्मादभिहितम्?&ndash;<br>
इत्याशङ्क्य आह&ndash;</p>
<p>नन्दहेतुफलैर्द्रव्यैरर्घपात्रं प्रपूरयेत् ।</p>
<p>नन्दस्य आनन्दस्य हेतुभिः सुरादिभिः, फलैश्च कुण्डगोलकादिभिः ।<br>
अत एव उक्तम्&ndash;</p>
<p>&ldquo;यस्य साराः पवित्रत्वे कुर्वन्त्यानन्दमुत्तमम् ।<br>
सोऽनुध्यातस्मृतस्तन्त्रे भैरवेण भवच्छिदा ॥&rdquo;</p>
<p>इति । यश्च अत्र एतत्पूरणे सम्प्रदायः, स रहस्यत्वात्<br>
समयभङ्गभयाच्च न इह अस्माभिः प्रदर्शित इति । एतद्गुरुमुखादेव<br>
बोद्धव्यम् । तदुक्तम्&ndash;</p>
<p>&ldquo;चरुकः सम्प्रदायश्च विज्ञानं मेलकं तथा ।<br>
पूजाक्रमविधानं च योगिनीनां मुखे स्थितम् ॥&rdquo;</p>
<p>इति ॥</p>
<p>नन्वदिव्येन देहेन यद्यत्पूजाक्रमं जपम् ।<br>
किञ्चित्कुर्यात्तु तत्तस्य सर्वं भवति निष्फलम् ॥&quot;</p>
<p>इत्याद्युक्तेरदिव्यवपुषा क्रियमाणं यागादि फलदायि न स्यादित्यत्र<br>
साधकेन स्वात्मनि भैरवीभावो भावयितव्यः&ndash;इत्याह&ndash;</p>
<p>तत्रोक्तमन्त्रतादात्म्याद्भैरवात्मत्वमानयेत् ॥ २९-२२ ॥</p>
<p>उक्ता मातृसद्भावादयः । वक्ष्यति हि&ndash;</p>
<p>नाहमस्मि नचान्योऽस्ति केवलाः शक्तयस्त्वहम् ।<br>
इत्येवं वासनां कुर्यात्सर्वदा स्मृतिमात्रतः ॥&quot; (२९।६४)</p>
<p>इति ॥ २२ ॥</p>
<p>इत्थमेवम्भावनया च देहादौ</p>
<p>&ldquo;अमूर्ता मूर्तिमाश्रित्य देव्यः पिण्डान्तरे स्थिताः ।<br>
क्रीडन्ति विविधैर्भावैरुत्तमद्रव्यलिप्सया ॥&rdquo;</p>
<p>इत्याद्युक्त्या पूजालाम्पट्येन सर्वा एव करणेश्वर्याद्या देवताः<br>
सन्निदधते इति आसाम्</p>
<p>&ldquo;आगतस्य तु मन्त्रस्य न कुर्यात्तर्पणं यदि ।<br>
हरत्यर्धशरीरं… ॥&rdquo;</p>
<p>इत्याद्युक्त्या तर्पणमवश्यं कार्यम्&ndash;इत्याह&ndash;</p>
<p>तेन निर्भरमात्मानं बहिश्चक्रानुचक्रगम् ।<br>
विप्रुड्भरूर्ध्वाधरयोरन्तःपीत्या च तर्पयेत् ॥ २९-२३ ॥</p>
<p>तेनेति&ndash;भैरवात्मत्वानयनेन हेतुना । ऊर्ध्वाधरयोरिति-<br>
अर्थात्तिर्यगपि । तदुक्तम्&ndash;</p>
<p>&ldquo;अत ऊर्ध्वं तथा तिर्यग्दातव्या विप्रुषः प्रिये ।&rdquo;</p>
<p>इति । तद्बहिः सर्वतो विप्रुड्भरन्तश्च पानेन<br>
नानादेवताचक्रानुयातमात्मानं तर्पयेत्&ndash;इत्यर्थः ॥ २३ ॥</p>
<p>ननु एवमियतैव सिद्धः कुलयागः, किमन्यदवशिष्यते?&ndash;इत्याशङ्क्य<br>
आह&ndash;</p>
<p>तथा पूर्णस्वरश्म्योघः प्रोच्छलद्वृत्तितावशात् ।<br>
बहिस्तादृशमात्मानं दिदृक्षुर्बहिरर्चयेत् ॥ २९-२४ ॥</p>
<p>तथा समनन्तरोक्तक्रमेण पूरितनिजकरणेश्वर्यादिदेवताचक्रः सन्<br>
स्वात्ममात्रविश्रान्तोऽपि यदा साधकः</p>
<p>&ldquo;रासभी वडवा यद्वत्स्वधामानन्दमन्दिरम् ।<br>
विकाससङ्कोचमयं प्रविश्य हृदि हृष्यति ॥&rdquo; (५।५९)</p>
<p>इत्याद्युक्तभङ्ग्या विकसितेन्द्रियवृत्तिर्बहिरपि पूर्णमेव आत्मानं<br>
दिदृक्षुर्बहीरूपतयापि बिम्बप्रतिबिम्बन्यायेन परैव संविदवभासत<br>
इत्यनुसन्धत्ते, तदा बहिरर्चयेत् । तत्रापि अर्चाक्रमो न्याय्यः&ndash;<br>
इत्यर्थः। यदाहुरस्मदादिगुरवः&ndash;</p>
<p>शाक्षान्भवन्मये नाथ सर्वस्मिन्भुवनान्तरे ।<br>
किं न भक्तिमतां क्षेत्रे मन्त्रः क्वैषां न सिद्ध्यति ॥&quot; (उष्तो।)</p>
<p>इति ॥ २४ ॥</p>
<p>तच्च कुत्र?&ndash;इत्याशङ्क्य आह&ndash;</p>
<p>अर्काङ्गुलेऽथ तद्द्वित्रिगुणे रक्तपटे शुभे ।<br>
व्योम्नि सिन्दूरसुभगे राजवर्त्तभृतेऽथवा ॥ २९-२५ ॥</p>
<p>नारिकेलात्मके काद्ये मद्यपूर्णेऽथ भाजने ।<br>
यद्वा समुदिते रूपे मण्डलस्थे च तादृशि ॥ २९-२६ ॥</p>
<p>यागं कुर्वीत मतिमांस्तत्रायं क्रम उच्यते ।</p>
<p>अर्केति&ndash;द्वादश । व्योम्नीति&ndash;अर्थाद्भूगते । उक्तं च</p>
<p>&ldquo;राजवर्तेन रजसा व्योमबिम्बं तु कारयेत् ।<br>
लोहितां व्योमरेखां तु दद्यात्सिन्दूरकेण तु ॥</p>
<p>विपर्ययेण वा कार्या शुक्ला वा व्योमरेखिका ।&rdquo;</p>
<p>इति । एवं न केवलं व्यस्तमेव भूवस्त्रकायपीठाख्यं धाम भवेत्<br>
यावत्समस्तमपि&ndash;इत्याह&ndash;यद्वा समुदिते रूपे इति । तेन भूपृष्ठे<br>
रक्तवस्त्रं तदुपरि च कायपीठशब्दाभिधेयं काद्यं<br>
तदनुकल्पात्मकं विश्वामित्रकपालं वेति । तादृशीति&ndash;समुदिते एव<br>
किन्तु मण्डलस्थे इति भूमावुह्यमानसन्निवेशं मण्डलं तत्र च<br>
क्वचिदपि आधारे रक्तवस्त्रं तदुपरि च काद्यमिति ॥</p>
<p>तमेव क्रममाह&ndash;</p>
<p>दिश्युदीच्यां रुद्रकोणाद्वायव्यन्तं गणेश्वरम् ॥ २९-२७ ॥</p>
<p>वटुकं त्रीन् गुरुन्सिद्धान्योगिनीः पीठमर्चयेत् ।<br>
प्राच्यां दिशि गणेशाध आरभ्याभ्यर्चयेत्ततः ॥ २९-२८ ॥</p>
<p>सिद्धचक्रं दिक्चतुष्के गणेशाधस्तनान्तकम् ।</p>
<p>उदीच्यामिति&ndash;प्राजापत्यक्रमेण । गणेश्वरमिति&ndash;नैर्विघ्न्याय, स च<br>
अर्थात् सवल्लभः । एवं वटुकोऽपि । त्रीन् गुरुनिति&ndash;<br>
गुरुपरमगुरुपरमेष्ठिनः । सिद्धानिति&ndash;अनादिसिद्धादीन् । योगिनीरिति&ndash;अनादियोगिन्याद्याः । पीठमिति&ndash;जालन्धरं<br>
यतस्तत्सिद्धयोगिनीक्रमेण अस्य दर्शनस्य अवतारः । तेन मण्डलस्य<br>
बहिश्चतुरस्रे ईशानकोणे गणेशमर्चयेत्, ततो वटुकं गुरुत्रयं<br>
पीठमनादिसिद्धमनादियोगिनीं यावदधोऽधः पङ्क्तिक्रमेण<br>
वायव्यकोणान्तं दिव्यौघसिद्धौघमानवौघभेदेन त्रिविधमपि<br>
गुरुवर्गमिति । तदुक्तम्&ndash;</p>
<p>&ldquo;गणेशं पूजयित्वा तु द्वारि विघ्नप्रशान्तये ।<br>
ततः स्वगुरुमारभ्य पूजयेद्गुरुपद्धतिम् ॥&rdquo;</p>
<p>इति । तथा</p>
<p>&ldquo;गणेशं वटुकं सिद्धान् गुरुपङ्क्तिं तथैव च ।&rdquo;</p>
<p>इति । इदं च प्राङ्मुखं साधकमधिकृत्य उक्तं येन एतत् तस्य वामे<br>
पूजितं भवेत्&ndash;इति । उदङ्मुखस्य पुनरेतत्स्वापेक्षयैव योज्यं येन<br>
तद्वाम एव पूजितं भवेदिति । द्वारे पुनर्गणेशवटुकौ<br>
बहिश्चतुरस्र एव प्रथमतो वायव्यनैरृतकोणयोः पूज्याविति<br>
अर्थसिद्धं येन यागस्य दक्षवामभागगतौ स्याताम् । यद्गुरवः&ndash;</p>
<p>&ldquo;बाह्ये गणेशवटुकौ श्रुतिपूर्वकोणदक्षेतरद्वयगतौ… ।&rdquo;</p>
<p>इति । ततो गुरुपूजानन्तरं पूर्वस्यां दिशि बहिश्चतुरस्रे<br>
रुद्रकोणावस्थितस्य गणेशस्य अधस्तनादेकभागानन्तरभाविनो<br>
द्वितीयस्मात् चतुरस्रादारभ्य पूर्वादिक्रमेण आवर्तभङ्ग्या<br>
सौम्यदिशि गणेशस्य अधस्तनमेव स्थानं यावत्दिक्चतुष्टये<br>
अर्थादेतच्चतुरस्रसंलग्नचतुष्किकाचतुष्टये<br>
कृतादियुगक्रमावतीर्णं सिद्धचतुष्कमभ्यर्चयेत् वक्ष्यमाणक्रमेण<br>
पूजयेत्&ndash;इत्यर्थः । तदुक्तम्&ndash;</p>
<p>&ldquo;गणेशाधस्ततः सर्वं यजेन्मन्त्रकदम्बकम् ।<br>
तत्पतीनां ततो वर्गं तत्रैव परिपूजयेत् ॥&rdquo;</p>
<p>इति ॥</p>
<p>तदेव आह&ndash;</p>
<p>खगेन्द्रः सहविज्जाम्ब इल्लारि अम्बया सह ॥ २९-२९ ॥</p>
<p>वक्तष्टिर्विमलोऽनन्तमेखलाम्बायुतः पुरा ।<br>
शक्त्या मङ्गलया कूर्म इल्लारि अम्बया सह ॥ २९-३० ॥</p>
<p>जैत्रो याम्ये ह्यविजितस्तथा सानन्दमेखलः ।<br>
काममङ्गलया मेषः कुल्लारि अम्बया सह ॥ २९-३१ ॥</p>
<p>विन्ध्योऽजितोऽप्यजरया सह मेखलया परे ।<br>
मच्छन्दः कुङ्कुणाम्बा च षड्युग्मं साधिकारकम् ॥ २९-३२ ॥</p>
<p>सौम्ये मरुत्त ईशान्तं द्वितीया पङ्क्तिरीदृशी ।<br>
अमरवरदेवचित्रालिविन्ध्यगुडिका इति क्रमात्षडमी ॥ २९-३३ ॥</p>
<p>पुरेति&ndash;पूर्वस्याम् । याम्ये इति&ndash;दक्षिणे । अजरया सह मेखलयेति-<br>
अजरमेखलया सह&ndash;इत्यर्थः । परे इति&ndash;पश्चिमे । एवं<br>
पूर्वादिदिक्त्रये<br>
सिद्धस्तत्पत्नी सुतद्वयं चेति क्रमः । उत्तरस्यां पुनरयं<br>
विशेषः&ndash;इत्याह&ndash;षड्युग्ममिति । षण्णां पुत्रतत्पत्नीनां<br>
सम्बन्धि युग्मं तद्द्वादशकम्&ndash;इत्यर्थः । द्वितीयेति&ndash;<br>
गुरुपङ्क्त्यपेक्षया । अनेन च दिक्चतुष्केऽपि पङ्क्तिक्रमेणैव पूजा<br>
कार्येति सूचितम् ॥</p>
<p>तदेव द्वादशकमाह&ndash;</p>
<p>सिल्लारि एरुणया तथा कुमारी च बोधारि ।<br>
समहालच्छी चापरमेखलया शक्तयः षडिमाः ॥ २९-३४ ॥</p>
<p>एरुणया अपरमेखलया च सह&ndash;इत्यर्थः ॥३४ ॥</p>
<p>साधिकारत्वमेव एषां व्यनक्ति&ndash;</p>
<p>एते हि साधिकाराः पूज्या येषामियं बहुविभेदा ।<br>
सन्ततिरनवच्छिन्ना चित्रा शिष्यप्रशिष्यमयी ॥ २९-३५ ॥</p>
<p>चित्रत्वमेव अस्या दर्शयति&ndash;</p>
<p>आनन्दावलिबोधिप्रभुपादान्ताथ योगिशब्दान्ता ।<br>
एता ओवल्ल्यः स्युर्मुद्राषट्कं क्रमात्त्वेतत् ॥ २९-३६ ॥</p>
<p>दक्षाङ्गुष्ठादिकनिष्ठिकान्तमथ सा कनीयसी वामात् ।<br>
द्विदशान्तोर्ध्वगकुण्डलिबैन्दवहृन्नाभिकन्दमिति छुम्माः ॥ २९-३७ ॥</p>
<p>शबराडबिल्लपट्टिल्लाः करबिल्लाम्बिशरबिल्लाः ।<br>
अडबीडोम्बीदक्षिणबिल्लाः कुम्भारिकाक्षराख्या च ॥ २९-३८ ॥</p>
<p>देवीकोट्टकुलाद्रित्रिपुरीकामाख्यमट्टहासश्च ।<br>
दक्षिणपीठं चैतत्षट्कं घरपल्लिपीठगं क्रमशः ॥ २९-३९<br>
॥</p>
<p>ओवल्ल्यः&ndash;ज्ञानप्रवाहाः । क्रमादिति&ndash;मुद्राछुम्माविषयम् ।<br>
बिन्दोरिदं बैन्दवं भ्रूमध्यसञ्ज्ञं स्थानम् । शबरेति&ndash;<br>
पुलिन्दाख्यम् । अम्बीति&ndash;अम्बिल्लम् । दक्षिणेति&ndash;दक्षिणावर्तम् ।<br>
कुलाद्रीति&ndash;कौलगिरिः । त्रिपुरीति&ndash;त्रिपुरोत्तरम् । कामेति&ndash;कामरूपम् ।<br>
तदुक्तं श्रीकुलक्रीडावतारे&ndash;</p>
<p>&ldquo;तेषां मुद्राश्च छुम्माश्च पल्ली ओवल्लयस्था ।<br>
पीठक्रमो घराश्चैव पित्रा विभजता तथा ॥</p>
<p>इत्युपक्रम्य</p>
<p>&ldquo;बोधिश्चामरपादानां प्रभुश्च वरदेवके ।<br>
चित्रः पादश्च सङ्कप्रोक्ती ह्यलिरानन्दसञ्ज्ञकः ॥</p>
<p>विन्ध्यपादश्च योगी तु गुडिकावलिरेव च ।&rdquo;</p>
<p>इति ।</p>
<p>दक्षहस्तस्य चाङ्गुष्ठादारभ्य च कनिष्ठिकाम् ।<br>
वामस्य यावन्मुद्रा वै षट्सु विस्तरतः शृणु ॥</p>
<p>अङ्गुष्ठो ज्येष्ठपुत्रस्य द्वितीयस्य तु तर्जनी ।<br>
मध्यमा वै तृतीयस्य चतुर्थस्याप्यनामिका ॥</p>
<p>पञ्चमस्य कनिष्ठा वै षष्ठस्य च कनिष्ठिका ।</p>
<p>इति ।</p>
<p>छुम्मकाः सम्प्रवक्ष्यामि कुलाम्नाये यथा स्थिताः ।<br>
अतीतं प्रथमस्यापि द्वितीयस्य तु कुण्डली ॥</p>
<p>भ्रूमध्ये वै तृतीयस्य सङ्घट्टश्च चतुर्थके ।<br>
नाभिस्तु पञ्चमस्यैव जन्माधारस्तु षष्ठके ॥</p>
<p>इति ।</p>
<p>षण्णां वै राजपुत्राणां घरपल्लिक्रमं शृणु ।<br>
अमरस्य तु पट्टिल्लः दक्षिणावर्तपल्लिका ॥</p>
<p>वरदेवे करबिल्लं पल्ली कुम्भारिका भवेत् ।<br>
अम्बिल्लं चैव चित्रस्य बिल्लं पल्ली सुमध्यमे ॥</p>
<p>अलिनाथे पुलिन्देति अडबी पल्लिरुच्यते ।<br>
शरबिल्लं विन्ध्यनाथे पल्ली चाक्षरसञ्ज्ञिता ॥</p>
<p>गुडिकानाथपादानामडबिल्लं घरं प्रिये ।<br>
डोम्बी पल्ली च निर्दिष्टा… ॥</p>
<p>इति ।</p>
<p>त्रिपुरोत्तरे निकेतं सिद्धिस्थानं च तद्विदुः ।<br>
अमरस्य वरारोहे वरदेवस्य कामरू ॥</p>
<p>चित्रस्य अट्टहासं वै देवीकोट्टमलेस्तथा ।<br>
दक्षिणं चैव विन्ध्यस्य गुडिका कौलगिर्यता ॥&rdquo;</p>
<p>इति ॥ ३९ ॥</p>
<p>ननु किमेवमोवल्ल्याद्युपदेशेन ?&ndash;इत्याशङ्क्य आह&ndash;</p>
<p>इति सङ्केताभिज्ञो भ्रमते पीठेषु यदि स सिद्धीप्सुः ।<br>
अचिराल्लभते तत्तत्प्राप्यं यद्योगिनीवदनात् ॥ २९-४० ॥</p>
<p>एवं मुद्रादिवृत्तं जानानस्य हि साधकस्य तत्तत्सिद्धिकामतया<br>
पीठेषु परिभ्रम्यतस्तत्तन्मुद्रादिप्रदर्शनक्रमेण योगिन्यो निजां<br>
निजां सन्ततिं ज्ञात्वा क्षिप्रमेव निखिलसिद्धिप्रदा भवन्ति&ndash;<br>
इत्यर्थः । यदुक्तम्&ndash;</p>
<p>&ldquo;यो यस्याः सन्ततेर्नाथः सा मुद्रा तस्य कीर्तिता ।<br>
प्रसार्य हस्तं सन्दर्श्य नामाक्षरसमन्विताः ॥</p>
<p>क्रमेण तेन ज्ञास्यन्ति स्वकीयां कुलसन्ततिम् ।<br>
ऊर्ध्वं प्रदर्शयेद्यस्तु तस्य स्वं तु प्रदर्शयेत् ॥</p>
<p>कौण्डिल्यादिषु सर्वेषु यो यस्य च निदर्शयेत् ।<br>
अनेन सन्ततिज्ञा वै ज्ञास्यन्ति च निजं कुलम् ॥&rdquo;</p>
<p>इति ॥ ४० ॥</p>
<p>एवं साधिकारं राजपुत्रषट्कमभिधाय निरधिकारमपि अभिधत्ते&ndash;</p>
<p>भट्टेन्द्रवल्कलाहीन्द्रगजेन्द्राः समहीधराः ।<br>
ऊर्ध्वरेतस एते षडधिकारपदोज्झिताः ॥ २९-४१ ॥</p>
<p>ननु अधिकार एव कः?&ndash;इत्याशङ्क्य आह&ndash;</p>
<p>अधिकारो हि वीर्यस्य प्रसरः कुलवर्त्मनि ।<br>
तदप्रसरयोगेन ते प्रोक्ता ऊर्ध्वरेतसः ॥ २९-४२ ॥</p>
<p>अधिकारो हि नाम वीर्यस्य मन्त्रमुद्रासम्बन्धिनः स्फारस्य,<br>
चरमधातोश्च, कुलवर्त्मनि शैष्ये मध्यनाड्यादौ देहमार्गे शाक्ते<br>
च आद्याधारे, प्रसरः सङ्क्रमणम्, स एव एषां नास्तीति एते<br>
ऊर्ध्वरेतसः प्रोक्ताः स्वात्ममात्रविश्रान्तिसतत्त्वा एव&ndash;इत्यर्थः ॥<br>
४२ ॥</p>
<p>ननु श्रीदेवीपञ्चशतिकादौ&ndash;</p>
<p>निष्क्रियानन्दनाथश्च ज्ञानदीप्त्या सहैकतः ।<br>
विद्यानन्दश्च रक्ता च द्वितीयं कथितं तव ॥</p>
<p>शक्त्यानन्दो महानन्दा तृतीयं सिद्धपूजितम् ।<br>
शिवानन्दस्तथा ज्ञेया समया तच्चतुर्थकम् ॥&quot;</p>
<p>इत्याद्युक्त्या अन्येऽपि सपत्नीका गुरव उक्तास्तद्वदिहापि कथं<br>
नोच्यन्ते?&ndash;इत्याशङ्क्य आह&ndash;</p>
<p>अन्याश्च गुरुतत्पत्नयः श्रीमत्कालीकुलोदिताः ।<br>
अनात्तदेहाः क्रीडन्ति तैस्तैर्देहैरशङ्किताः ॥ २९-४३ ॥</p>
<p>प्रबोधिततथेच्छाकैस्तज्जे कौलं प्रकाशते ।<br>
तथारूपतया तत्र गुरुत्वं परिभाषितम् ॥ २९-४४ ॥</p>
<p>ते विशेषान्न सम्पूज्याः स्मर्तव्या एव केवलम् ।<br>
ततोऽभ्यन्तरतो वायुवह्न्योर्मातृकया सह ॥ २९-४५ ॥</p>
<p>मालिनी क्रमशः पूज्या ततोऽन्तर्मन्त्रचक्रकम् ।</p>
<p>ये च अन्ये शास्त्रान्तरोदिताः सपत्नीका गुरवः<br>
प्रतिनियतदेहानुपग्रहादनात्तदेहा अत एव<br>
अनन्यसंविदितत्वादशङ्किताः परपुरप्रवेशयुक्त्या<br>
प्रबोधितक्रीडाविषयेच्छावद्भिस्तैस्तैः स्त्रीपुंससम्बन्धिभिर्देहैः<br>
क्रीडन्ति सम्भोगलीलामनुभवन्ति, येन तादृशमेलकात् जाते<br>
सङ्क्रमणक्रमेण गर्भ एव निःसरणकाल एव वा तदुत्तरकालं वा<br>
कौलज्ञानं प्रकाशते यत एवंविधमेव एषां गुरुत्वमिति<br>
शास्त्रीयः समयोऽयं श्रीरहस्यराजिकायोगिनीभिः<br>
स्वभावाद्भगवत्याः प्रसादेन दृष्टं विग्रहाज्ज्ञानं लब्धम्,<br>
ताभिः स्वकुले गर्भस्थानां सङ्क्रामितम्, ताभिर्गर्भात् दृष्टम्,<br>
जातमात्राभिश्च अन्याभिर्दृष्टम्, अन्याभिः सप्तविंशतेः<br>
समानामन्ते दृष्टमिति । तदमूर्तत्वादिह ते केवलं स्मर्तव्या एव, न<br>
तु विशेषात् सम्पूज्याः पूर्वगुरुभिस्तथा नोपदिष्टाः&ndash; इत्यर्थः ।<br>
यद्वा विश्वयोन्याद्या व्याख्येयाः । यदुक्तमनेनैव&ndash;</p>
<p>&ldquo;विश्वं जगद्भावमथो प्रजापतिकुलं ततः ।<br>
योनिशब्दान्तकं प्रोक्तं गुरूणां पञ्चकं त्विदम् ॥</p>
<p>वीर्यं क्षोभो बीजं सृष्टिः सर्ग इतीमाः शक्तय उक्ताः ।<br>
अत्युत्साहः शक्तिश्च क्षमसङ्गतिरुच्छला प्रकॢप्तिः ॥</p>
<p>ता एताः किल शक्तयो निजगुरुस्फारैः समं बाह्यकं</p>
<p>देहं कञ्चिदपि क्वचिज्जगृहिरे नैव स्वतन्त्रोदयः ।</p>
<p>इच्छामात्रबलेन यत्किल यदा द्वन्द्वं समध्यासते</p>
<p>तत्र क्रीडितलालसाः परपदज्ञानं फलं तत्त्वतः ॥&rdquo;</p>
<p>इति । तत इति&ndash;द्वितीयस्मात् चतुरस्रात् । अभ्यन्तरत इति&ndash;व्योम्नि ।<br>
क्रमश इति- तेन वायुकोणादारभ्य वह्निकोणं यावदुपर्युपरि क्रमेण<br>
मातृका पूज्या, मालिनी तु वह्नेर्वाय्वन्तमधोऽधः क्रमेणेति सिद्धम्<br>
। तत इति&ndash;मातृकामालिनीपूजानन्तरम् । अन्तरिति- यागमध्यवर्तिनि<br>
कर्णिकास्थानीये त्रिकोणे । तत्र पूर्वदक्षिणवामकोणेषु सभैरवं<br>
परादिदेवीत्रयम्, मध्ये च कुलेश्वरमिति । यद्वक्ष्यति&ndash;</p>
<p>शम्पूज्य मध्यमपदे कुलेशयुग्मं त्वरात्रये देवीः ।&quot; (१२३)</p>
<p>इति ॥</p>
<p>एवं च अत्र अन्वर्थतामभिधास्यन्कुलेश्वर्या मुख्यतया पूजायां<br>
विनियोगमाह&ndash;</p>
<p>मन्त्रसिद्धप्राणसंवित्करणात्मनि या कुले ॥ २९-४६ ॥</p>
<p>चक्रात्मके चितिः प्रभ्वी प्रोक्ता सेह कुलेश्वरी ।<br>
सा मध्ये श्रीपरा देवी मातृसद्भावरूपिणी ॥ २९-४७ ॥</p>
<p>पूज्याऽथ तत्समारोपादपराथ परापरा ।<br>
एकवीरा च सा पूज्या यदि वा सकुलेश्वरा ॥ २९-४८ ॥</p>
<p>या नाम परादिमन्त्रसिद्धाद्यात्मतया प्राणबुद्धिकरणात्मतया च<br>
चक्रात्मके कुले पूज्यसमूहे पूजकशरीरे च विश्रान्तिधामत्वात्<br>
प्रभ्वी<br>
पूर्णस्फुरत्तामात्रसतत्त्वा चितिः प्रोक्ता, सैव इह कुलेश्वरीत्वात्<br>
तच्छब्दव्यपदेश्या&ndash;इत्यर्थः । तत्समारोपादिति प्रत्येकमभिसम्बन्धः<br>
। तेन पुष्पपाताद्यनुसारं या यस्य आराधयितुमिष्टा, सा तेन<br>
तथा पूज्या&ndash;इत्यभिप्रायः ॥ ४८ ॥</p>
<p>ननु एकवीरक्रमात् यामलक्रमेण पूजायां को विशेषः?&ndash;इत्याशङ्क्य<br>
आह&ndash;</p>
<p>प्रसरेच्छक्तिरुच्छूना सोल्लासो भैरवः पुनः ।<br>
सङ्घट्टानन्दविश्रान्त्या युग्ममित्थं प्रपूजयेत् ॥ २९-४९ ॥</p>
<p>महाप्रकाशरूपायाः संविदो विस्फुलिङ्गवत् ।<br>
यो रश्म्योघस्तमेवात्र पूजयेद्देवतागणम् ॥ २९-५० ॥</p>
<p>यदा हि भैरवोन्मुखी शक्तिः प्रसरेत् भैरवश्च पुनः<br>
शक्त्युन्मुखः, तदा इत्थं परस्परौन्मुख्यात् तयोः सङ्घट्टेन<br>
समापत्त्या योऽयमानन्दः स्वात्मचमत्कारस्तद्विश्रान्त्या युग्मं<br>
प्रपूजयेत् ।</p>
<p>&ldquo;आनन्देनैव सम्पन्ने ब्रह्मावस्थः स्वयं स्थितः ।&rdquo;</p>
<p>इत्याद्युक्त्या चिदानन्दैकघनपरब्रह्मस्वरूपमात्रसतत्त्वं<br>
यामलमनुसन्दध्यात्&ndash;इत्यर्थः । तमेवेति&ndash;न तु ततोऽतिरिक्तम्&ndash;<br>
इत्यर्थः ॥ ५० ॥</p>
<p>तदेव आह&ndash;</p>
<p>अन्तर्द्वादशकं पूज्यं ततोऽष्टाष्टकमेव च ।<br>
चतुष्कं वा यथेच्छं वा का सङ्ख्या किल रश्मिषु ॥ २९-५१ ॥</p>
<p>द्वादशकमिति&ndash;सृष्टिदेव्यादि, एकीकाराह्निके वक्ष्यमाणं वा ।<br>
चतुष्कमिति&ndash;सिद्धादि, जयादि वा । यथेष्टमिति&ndash;<br>
निजानुष्ठानावस्थितम् ॥ ५१ ॥</p>
<p>ननु रश्मयस्तावदनन्ता इत्युक्तम् । तासां च शास्त्रान्तरेषु<br>
बहुप्रकारं निर्देश इति निर्निबन्धनमेव उपेक्षायां सर्वस्य<br>
तथाभावप्रसङ्गादनवस्थितमेव तदनुष्ठानं स्यादिति<br>
किमेतच्छास्त्राविहितमन्तर्द्वादशकं पूज्यमित्यादि उक्तम् ? सत्यमेवं<br>
किन्तु गुर्वन्तराणामयमाशय इत्येवमेतत् सन्दर्शितम् । तस्मात् मुख्यया<br>
वृत्त्या स्वकण्ठोक्तमष्टकद्वयमेव यामलक्रमेण सम्पूज्यम्&ndash;इत्याह-</p>
<p>माहेशी वैरिञ्ची कौमारी वैष्णवी चतुर्दिक्कम् ।<br>
एन्द्री याम्या मुण्डा योगेशीरीशतस्तु कोणेषु ॥ २९-५२ ॥</p>
<p>पवनान्तमघोरादिकमष्टकमस्मिन्नथाष्टके क्रमशः ।<br>
सङ्घट्टानन्ददृशा सम्पूज्यं यामलीभूतम् ॥ २९-५३ ॥</p>
<p>अष्टाष्टकेऽपि हि विधौ नानानामप्रपञ्चिते बहुधा ।<br>
विधिरेष एव विहितस्तत्सङ्ख्या दीपमाला स्यात् ॥ २९-५४ ॥</p>
<p>क्रमश इति&ndash;त्र्यस्राद्बहिरष्टदले पद्मे पूर्वदक्षिणपश्चिमोत्तरेषु<br>
दलेषु अघोरादिसहितं माहेश्यादिचतुष्कं तदितरेषु अपि ईशात्<br>
वह्न्यन्तं सभौमादिकमैन्द्य्रदिचतुष्कं पूजयेत् । यदुक्तम्-</p>
<p>&ldquo;पूर्वयाम्यापरादिक्षु माहेश्यादिचतुष्टयम् ।<br>
इन्द्राणीपूर्वकं तद्वदैशादग्निदलान्तगम् ॥&rdquo;</p>
<p>इति,</p>
<p>&ldquo;ततो वीराष्टकं पश्चाच्छक्त्युक्तविधिना यजेत् ।&rdquo;</p>
<p>इति च । अत्र</p>
<p>&ldquo;क्षेत्रेऽष्टधा विभक्ते मध्ये भागद्वयाद्भ्रद्रमस्यान्तः ।<br>
त्र्यस्रं कुर्यात्तदनु त्रिधा विभक्ते समन्ततो भागे ॥</p>
<p>वसुदलमम्भोजमथो भागेन नभश्चतुष्किकाश्च चतुः ।<br>
वेदास्रे दिक्षु ततो भागाः श्रुतिभावगामिन्यः ॥</p>
<p>पार्श्वाभ्यामेवमिदं कुलक्रमे मण्डलं सचतुरस्रम् ।&rdquo;</p>
<p>इति मण्डलसङ्ग्रहः । बहुधा नानानामप्रपञ्चिते इति&ndash;<br>
कुलशास्त्राणामानन्त्यात् तन्नाम्नामपि नानात्वात् । नहि<br>
पूर्वाचार्याणामेतदिह पूज्यत्वेन अभिहितं येन परम्परया नैयत्येन<br>
तैर्नाम्नामपरिग्रहः स्यात्, किन्तु व्याप्तिमात्रप्रदर्शनाशयेनेति<br>
यथारुचि तन्नामानि ग्राह्याणीति । यदुक्तमनेनैव अन्यत्र&ndash;</p>
<p>&ldquo;अष्टकसप्तकस्य तु यथारुचीतरकुलशास्त्रेभ्यः ।<br>
नामानीति तत्तत् कुलशास्त्रेभ्यो ग्राह्या नि ॥&rdquo;</p>
<p>इति ।</p>
<p>अत्र च अष्टकसप्तकेत्यभिधानादष्टाष्टकमिह पूज्यतया<br>
सम्मतमित्येव संलक्षितम् । एवं हि अष्टकस्य पृथगावरणक्रमेण<br>
पूजनीयत्वं न स्यात् यथात्वे च श्रुतिविरोध इत्यलं बहुना । एष<br>
एवेति&ndash;यामललक्षणः । इह यावत्&ndash;</p>
<p>&ldquo;आवाहिते मन्त्रगणे पुष्पासवनिवेदितैः ।<br>
धूपैश्च तर्पणं कार्यं श्रद्धाभक्तिबलोदितम् ॥</p>
<p>दीप्तानां शक्तिनाथादिमन्त्राणामासवैः पलैः ।<br>
रक्तैः प्राक्तर्पणं पश्चात्पुष्पधूपादिविस्तरः ॥&rdquo;</p>
<p>इत्याद्युक्त्या अवश्यकार्यं कुलक्रमे तर्पणम् । तत्र च<br>
महापशुप्रतिनिधित्वात् दीपचरोरेव प्राधान्यमिति प्रथमं तदेव<br>
उपहर्तव्यतया अभिधत्ते&ndash;तत्सङ्ख्या दीपमाला स्यादिति ।<br>
तत्सङ्ख्येत्यनेन अष्टाष्टव्याप्तेरत्र आसूत्रणं कृतम् । एतच्च<br>
अभिषेकविषयमिति ॥ ५४ ॥</p>
<p>अत्र प्रकारान्तरमाह&ndash;</p>
<p>श्रीरत्नमालाशास्त्रे तु वर्णसङ्ख्याः प्रदीपकाः ।<br>
वर्णाश्च मुख्यपूज्याया विद्याया गणयेत्सुधीः ॥ २९-५५ ॥</p>
<p>तदुक्तं तत्र&ndash;</p>
<p>&ldquo;प्रदोषे विलीने मन्त्री दीपान्दद्याद्वरानने ।<br>
वर्णसङ्ख्यान्वरारोहे चतुर्दिक्षु गतान्न्यसेत् ॥&rdquo;</p>
<p>इति ।</p>
<p>&ldquo;अथातः सम्प्रवक्ष्यामि मालिन्या यजनं परम् ।&rdquo;</p>
<p>इत्युपक्रान्तत्वात् मुख्यपूज्या मालिनीति तद्वर्णसङ्ख्यायाः<br>
पञ्चाशद्दीपा उक्ताः । तेन यावदक्षरा मूलविद्या तत्र,<br>
तावत्सङ्ख्या दीपाः कार्या इति सिद्धम् ॥ ५५ ॥</p>
<p>एवमियता सिद्धपत्नीकुलक्रममभिधाय, अर्चाप्रकारासूत्रणाय अत्र<br>
ससंवादं मतान्तरमपि अभिधातुमाह&ndash;</p>
<p>पीठक्षेत्रादिभिः साकं कुर्याद्वा कुलपूजनम् ।<br>
यथा श्रीमाधवकुले परमेशेन भाषितम् ॥ २९-५६ ॥</p>
<p>श्रीमाधवकुले इति&ndash;श्रीतन्त्रराजभट्टारकग्रन्थैकदेशभूते&ndash;<br>
इत्यर्थः । अत्र हि केषाञ्चन गुरूणां<br>
श्रीदेव्यायामलश्रीमाधवकुलार्थसम्मेलनया सम्प्रदायः समस्तीति<br>
श्रीमाधवकुलोक्तवक्ष्यमाणक्रमेण पीठादियुक्तं वा<br>
कुलक्रमपूजनं कार्यमित्युपक्षिप्तम् । तदेव आह-</p>
<p>सृष्टिसंस्थितिसंहारानामक्रमचतुष्टयम् ।<br>
पीठश्मशानसहितं पूजयेद्भोगमोक्षयोः ॥ २९-५७ ॥</p>
<p>भोगमोक्षयोरिति&ndash;तन्निमित्तम्&ndash;इत्यर्थः । तदुक्तं तत्र&ndash;</p>
<p>शृष्टिक्रमं तु प्रथममवतारं द्वितीयकम् ।<br>
संहारं तु तृतीयं स्यादनाख्येयं चतुर्थकम् ॥&quot;</p>
<p>इति उपक्रम्य</p>
<p>स कालकुलसम्भूतो भावनां भावयेत्स्फुटम् ।&quot;</p>
<p>इति ।</p>
<p>&ldquo;पीठक्रमेण चाम्नायं सङ्कर्षण्या त्वधिष्ठितम् ।</p>
<p>तैर्विना न भवेत्सिद्धिस्तत्पदं कथयामि ते ।&rdquo;</p>
<p>इति च ।<br>
श्रीदेव्यायामले हि देवीत्रयं श्रीसङ्कर्षणी चेति चतुष्टयम् ॥ ५७<br>
॥</p>
<p>तत्र देहे पीठानां पदमभिधत्ते&ndash;</p>
<p>आत्मनो वाऽथवा शक्तेश्चक्रस्याथ स्मरेदिमम् ।<br>
न्यस्यत्वेन विधिं देहे पीठाख्ये पारमेश्वरम् ॥ २९-५८ ॥</p>
<p>इममिति&ndash;वक्ष्यमाणम् ॥५८ ॥</p>
<p>तमेव आह&ndash;</p>
<p>अट्टहासं शिखास्थाने चरित्रं च करन्ध्रके ।<br>
श्रुत्योः कौलगिरिं नासारन्ध्र्योश्च जयन्तिकाम् ॥ २९-५९ ॥</p>
<p>भ्रुवोरुज्जयिनीं वक्त्रे प्रयागं हृदये पुनः ।<br>
वाराणसीं स्कन्धयुगे श्रीपीठं विरजं गले ॥ २९-६० ॥</p>
<p>एडाभीमुदरे हालां नाभौ कन्दे तु गोश्रुतिम् ।<br>
उपस्थे मरुकोशं च नगरं पौण्ड्रवर्धनम् ॥ २९-६१ ॥</p>
<p>एलापुरं पुरस्तीरं सक्थ्यूर्वोर्दक्षिणादितः ।<br>
कुड्याकेशीं च सोपानं मायापूक्षीरके तथा ॥ २९-६२ ॥</p>
<p>जानुजङ्घे गुल्फयुग्मे त्वाम्रतनृपसद्मनी ।<br>
पादाधारे तु वैरिञ्चीं कालाग्न्यवधिधारिकाम् ॥ २९-६३ ॥</p>
<p>अट्टहासमिति&ndash;न्यस्यत्वेन स्मरेत्&ndash;इति पूर्वेण सम्बन्धः ।<br>
एवमुत्तरत्रापि । शिखास्थाने इति&ndash;प्राणशक्तिविश्रान्त्यवस्थित्यात्मनि<br>
द्वादशान्ते&ndash;इत्यर्थः । वक्त्रे इति&ndash;आस्ये । हालामिति&ndash;अलिपुरम् ।<br>
यदुक्तम्-</p>
<p>नाभिदेशे त्वलिपुरं कन्दोर्ध्वे परमेश्वरि ।&quot;</p>
<p>इति । गोश्रुतिमिति&ndash;गोकर्णम् । सक्थ्यूर्वोरिति जानुजङ्घे इति गुल्फयुग्मे<br>
इति च सर्वत्र दक्षिणत इति सम्बन्धनीयम् । तेन दक्षिणे सक्थ्नि<br>
नगरं वामे पौण्ड्रवर्धनं दक्षिणे ऊरावेलापुरं वामे<br>
पुरस्तीरं दक्षिणे जानुनि कुड्याकेशीं वामे सोपानं<br>
दक्षिणजङ्घायां मायापुरीं वामायां तु क्षीरकं दक्षिणे<br>
गुल्फे आम्रतकेश्वरं वामे तु राजगृहमिति । तदुक्तं तत्र&ndash;</p>
<p>&ldquo;दक्षिणे सक्थ्नि नगरं वामे स्यात् पौण्ड्रवर्धनम् ।<br>
वामोरौ तु पुरस्तीरमेलापुरं तु दक्षिणे ॥</p>
<p>कुड्याकेशी दक्षजानौ सोपानं चोत्तरे स्मृतम् ।</p>
<p>क्षीरकं वामजङ्घायां वामपुर्यपि दक्षिणे ।<br>
आम्रतकेश्वरं गुल्फे वामे राजगृहं शुभम् ॥&rdquo;</p>
<p>इति । वैरिञ्चीमिति&ndash;ब्रह्माणीम्, श्रीशैलाख्यं तु तत्पीठम्&ndash;<br>
इत्यर्थः । तदुक्तं</p>
<p>श्रीकुलक्रमोदये&ndash; &ldquo;श्रीशैले संस्थिता ब्रह्मी… ।<br>
इत्यादि उपक्रम्य पादाधारस्थिता ब्रह्मी… ।&rdquo;</p>
<p>इति ॥६३ ॥</p>
<p>न च अत्र तात्स्थ्येन अवस्थातव्यं किन्तु अहमेव<br>
पीठस्तदधिष्ठात्र्यः शक्त्यश्चेति अनुसन्धातव्यं येन सिद्धिः<br>
स्यात्&ndash;इत्याह&ndash;</p>
<p>नाहमस्मि नचान्योऽस्ति केवलाः शक्तयस्त्वहम् ।<br>
इत्येवं वासनां कुर्यात्सर्वदा स्मृतिमात्रतः ॥ २९-६४ ॥</p>
<p>तदुक्तं तत्र&ndash;</p>
<p>नाहमस्मि नचान्योऽस्ति केवलाः शक्तयस्त्विति ।</p>
<p>क्षणमप्यत्र विश्रामं सहजं यदि भावयेत् ।<br>
तदा स खेचरो भूत्वा योगिनीमेलनं लभेत् ॥&quot;</p>
<p>इति ॥ ६४ ॥</p>
<p>ननु देशकालव्रतादिनियन्त्रणया सिद्धिर्भवेदिति सर्वत्र उक्तम् । तत्<br>
कथमत्र अनुसन्धिमात्रेणैव एवं स्यात् ?&ndash;इत्याशङ्क्य आह&ndash;</p>
<p>न तिथिर्न च नक्षत्रं नोपवासो विधीयते ।<br>
ग्राम्यधर्मरतः सिद्ध्येत्सर्वदा स्मरणेन हि ॥ २९-६५ ॥</p>
<p>ग्राम्यधर्मरतः इति&ndash;तद्वृत्तिः&ndash;इत्यर्थः । एतच्च प्रथमाह्निके एव<br>
उक्तमिति तत एवावधार्यम् ॥ ६५ ॥</p>
<p>ननु किं नाम तच्चक्रं यस्यापि न्यस्यत्वेन पीठाख्योऽयं<br>
विधिर्विवक्षितः?&ndash;इत्याशङ्क्य आह&ndash;</p>
<p>मातङ्गकृष्णसौनिककार्मुकचार्मिकविकोषिधातुविभेदाः ।<br>
मात्स्यिकचाक्रिकदयितास्तेषां पत्न्यो नवात्र नवयागे ॥ २९-६६ ॥</p>
<p>कृष्णः कज्जलो डोम्ब इति यावत् । विकोषी ध्वजी कल्यपालः ।<br>
धातुविभेदः अस्थिभेत्ता कापालिकः । तदुक्तं तत्र&ndash;</p>
<p>&ldquo;मातङ्गी कज्जली सौनी कार्मुकी चर्मकारिणी ।<br>
ध्वजिनी चास्थिदलनी धीवरी चक्रिणी प्रिये ॥&rdquo;</p>
<p>इति । नवयागे इति&ndash;नवानां चक्राणां यजने&ndash;इत्यर्थः । तदुक्तं<br>
तत्र&ndash;</p>
<p>नवयागरता देव्यः पूजयन्ति यथेश्वरम् ।<br>
तद्वत्पूजा प्रकर्तव्या नवधा नवचक्रगा ॥&quot;</p>
<p>इति ॥ ६६ ॥</p>
<p>तद्गृहाण्येव च सङ्केतस्थानतया पीठानि&ndash;इत्याह&ndash;</p>
<p>सङ्गमवरुणाकुलगिर्यट्टहासजयन्तीचरित्रकाम्रककोट्टम् ।<br>
हैमपुरं नवमं स्यान्मध्ये तासां च चक्रिणी मुख्या ॥ २९-६७ ॥</p>
<p>यदुक्तं तत्र&ndash;</p>
<p>&ldquo;मातङ्गीवेश्म सुभगे प्रयागं परिकीर्तितम् ।</p>
<p>कज्जली वरुणाख्यं तु सौनी कुलगिरिः प्रिये ।</p>
<p>कार्मुकी चाट्टहासं च जयन्ती चर्मकारिणी ।<br>
चरित्रं ध्वजिनी प्रोक्तमेकाम्रस्थिविदारणी ॥</p>
<p>देवीकोट्टं धीवरी तु हिरण्यपुरमेव च ।<br>
नवमं चक्रिणीपीठं यत्सुरैरपि दुर्लभम् ॥&rdquo;</p>
<p>इति । तासामिति&ndash;मातङ्ग्यादीनाम् ॥ ६७ ॥</p>
<p>मुख्यत्वमेव अस्या दर्शयति&ndash;</p>
<p>बीजं सा पीडयते रसशल्कविभागतोऽत्र कुण्डलिनी ।<br>
अध्युष्टपीठनेत्री कन्दस्था विश्वतो भ्रमति ॥ २९-६८ ॥</p>
<p>इष्ट्वा चक्रोदयं त्वित्थं मध्ये पूज्या कुलेश्वरी ।<br>
सङ्कर्षिणी तदन्तान्ते संहाराप्यायकारिणी ॥ २९-६९ ॥</p>
<p>एकवीरा चक्रयुक्ता चक्रयामलगापि वा ।</p>
<p>अत्र हि सा कन्दे निखिलजगदुत्पत्तिमूलभूते प्रकाशात्मनि<br>
परप्रमातरि आभिमुख्येन वर्तमाना, अत एव गर्भीकृतविश्वत्वात्<br>
कुण्डलिनीरूपा<br>
पराशक्तिर्यदा स्वस्वातन्त्र्यात्<br>
भेदप्रथामवबिभासयिषुरध्युष्टपीठे नेत्री<br>
देहादिप्रमातृतामवलम्बमाना विश्वतो भ्रमति&ndash;<br>
तत्तन्नीलसुखाद्यात्मतया परितः स्फुरति, तदा पुनरपि आत्मन्येव<br>
विश्वं विश्रमयितुमुद्यच्छन्ती रसशल्कविभागतो बीजं पीडयते&ndash;<br>
देहादिप्रमातृतान्यक्कारक्रमेण परसंविद्रसमुत्कर्षयन्ती<br>
विश्वकारणं मायां तिरस्करोति&ndash;इत्यर्थः । अन्यच्च सैव<br>
कन्दाधारस्था प्राणकुण्डलिनीरूपा बीजम्&ndash;<br>
पुष्पादिनिमित्तमुपभुक्तमाहारादि, रसकिट्टादिरूपतया परिणामयति<br>
येन देहाधारं प्रेरयन्ती विश्वतो भ्रमति सर्वतो नाडीचक्रादौ<br>
प्राणनात्मतया अवतिष्ठते&ndash;इत्यर्थः । अथ च बहिः सा चाक्रिकी<br>
सार्धत्रिहस्तप्रायपरिमाणं चक्रं प्रेरयन्ती तन्मध्यस्था<br>
विश्वतः सर्वतोदिक्कं भ्रमति येन सर्वतोदिक्कं भ्रमणादेव<br>
कुण्डलिनी बीजं तिलादि रसशल्कविभागतः पीडयते<br>
तैलपिण्याकविभागासादनपर्यन्तं निष्पीडयति&ndash;इत्यर्थः ।<br>
तदुक्तम्&ndash;</p>
<p>नवमी चक्रिणी या सा भ्रमन्ती विश्वमध्यगा ।<br>
सर्वं बीजं पीडयन्ती रसशल्कविभागतः ॥</p>
<p>सा च कुण्डलिनी नाम कन्दवेष्टविनिर्गता ।&quot;</p>
<p>इति । चक्रोदयमिति&ndash;उदितं चक्रम्&ndash;इत्यर्थः । सङ्कर्षिणी&ndash;<br>
सप्तदशाक्षरा । यदुक्तं श्रीदेव्यायामले&ndash;</p>
<p>नाशार्णं च नितम्बं च प्राणं शूलार्धयोजितम् ।<br>
नितम्बं प्राणमुद्धृत्य क्षीरवर्णेन संयुतम् ॥</p>
<p>त्रिलोचनं कर्णवर्णं बाहुदक्षिणयोजितम् ॥</p>
<p>दन्तार्णं तृतीयोद्धृत्य दक्षजानुसुसंस्थितम् ।<br>
गुह्यकण्ठे निवेश्येत शूलदण्डं तु जिह्वयोः ॥</p>
<p>शिरोमालार्णद्वितीयं हस्तयोर्योजितं पुनः ।<br>
नेत्रं तथैव परत उत्तमाङ्गं तथैव च ॥</p>
<p>वामपादं कपालस्थं पञ्चधा योजयेत्ततः ।<br>
त्रिदशैरपि सम्पूज्या विद्या सप्तदशाक्षरा ॥</p>
<p>कालसङ्कर्षिणी नाम्ना… ।&quot;</p>
<p>इति । इयमेव च विद्या श्रीमाधवकुलेऽपि</p>
<p>&ldquo;मोहिनी काल आत्मा च वीरनाथेति योजयेत् ।</p>
<p>इत्यादिना मदीयभूषणैर्युक्तं पञ्चधारार्धमुद्धरेत् ।&rdquo;</p>
<p>इत्यन्तेन उक्ता येनायमेव गुर्वाम्नायः । तदन्तान्ते इति&ndash;तस्य चक्रस्य<br>
अन्तः अराप्रायः, तस्यापि अन्ते पूर्णाहम्परामर्शात्मनि<br>
विश्रान्तिधामनि&ndash;इत्यर्थः । तदुक्तम्&ndash;</p>
<p>&ldquo;एवं चक्रोदयं ज्ञात्वा मध्ये ज्ञा कालकृन्तनी ।<br>
तस्यान्तान्ते तु या आस्ते सा तु सङ्कर्षिणी स्मृता ॥&rdquo;</p>
<p>इति । चक्रयामलगेति&ndash;चक्रे यत् यामलम्, तद्गता यामलक्रमेण<br>
चक्रयुक्ता&ndash;इत्यर्थः ॥</p>
<p>अत्र कथं पीठानि साहित्येन पूज्यानि?&ndash;इत्याशङ्क्य आह&ndash;</p>
<p>ईशेन्द्राग्नियमक्रव्यात्कवायूदक्षु हासतः ॥ २९-७० ॥</p>
<p>त्रिकं त्रिकं यजेदेतद्भाविस्वत्रिकसंयुतम् ।</p>
<p>एवमीशानकोणे अट्टहासश्चरित्रं कुलगिरिश्चेति त्रयं<br>
यजेद्यावदुदीच्यामाम्रतकेश्वरे राजगृहं श्रीपर्वतश्चेति त्रयमिति<br>
। न च एतदेकैकं पीठं केवलमेव यजेत्&ndash;इत्याह&ndash;<br>
भाविस्वत्रिकसंयुतमिति, भावीति&ndash;वक्ष्यमाणम् ॥</p>
<p>तदेव आह&ndash;</p>
<p>हृत्कुण्डली भ्रुवोर्मध्यमेतदेव क्रमात् त्रयम् ॥ २९-७१ ॥</p>
<p>श्मशानानि क्रमात्क्षेत्रभवं सद्योगिनीगणम् ।</p>
<p>यजेदिति पूर्वेण अत्र सम्बन्धः । क्षेत्रभवमियत्तत्पीठजातम्&ndash;<br>
इत्यर्थः । तदुक्तम्&ndash;</p>
<p>&ldquo;…ॠइशकोणादितः क्रमात् ।<br>
पूर्वदक्षिणवारुण्यः सौम्या याश्च दिशः प्रिये ॥&rdquo;</p>
<p>इति,</p>
<p>&ldquo;श्मशानं हृत्प्रदेशः स्यात्कल्पवृक्षस्तु कुण्डली ।<br>
भ्रूमध्यं योगिनीक्षेत्रं ज्ञातव्यं योगिनीकुले ॥&rdquo;</p>
<p>इति च ॥</p>
<p>कृतायां पूजायां नैवेद्येनैव अवश्यभाव्यम्&ndash;इत्याह&ndash;</p>
<p>वस्वङ्गुलोन्नतानूर्ध्ववर्तुलान् क्षाममध्यकान् ॥ २९-७२ ॥</p>
<p>रक्तवर्तीञ्श्रुतिदृशो दीपान्कुर्वीत सर्पिषाम् ।</p>
<p>श्रुतिदृश इति&ndash;चतुर्विंशतिः । तदुक्तम्&ndash;</p>
<p>&ldquo;चतुर्विंशतिदीपांश्च चतुर्दिक्षु प्रदापयेत् ।<br>
पिष्टात्मकाश्च आधारमध्यक्षामाः सुवर्तुलाः ॥</p>
<p>अष्टाङ्गुलप्रमाणस्थाः शोभनाश्चतुरङ्गुलाः ।<br>
घृतदीपेन संयुक्ता रक्तवर्त्युपरिस्थिताः ॥&rdquo;</p>
<p>इति ॥</p>
<p>अत्रैव पक्षान्तरमाह&ndash;</p>
<p>यत्किञ्चिदथवा मध्ये स्वानुष्ठानं प्रपूजयेत् ॥ २९-७३ ॥</p>
<p>अद्वैतमेव न द्वैतमित्याज्ञा परमेशितुः ।<br>
सिद्धान्तवैष्णवाद्युक्ता मन्त्रा मलयुतास्ततः ॥ २९-७४ ॥</p>
<p>तावत्तेजोऽसहिष्णुत्वान्निर्जीवाः स्युरिहाद्वये ।</p>
<p>यत्किञ्चिदिति&ndash;अभीष्टम् । तदुक्तम्&ndash;</p>
<p>&ldquo;यो यस्मिन्मन्त्रयोगेन तन्त्राचारपदे स्थितः ।&rdquo;</p>
<p>इत्युपक्रम्य</p>
<p>श्वक्रमं तु यजेन्मध्ये द्वैताचारं तु वर्जयेत् ॥&quot;</p>
<p>इत्युक्त्वा</p>
<p>शिद्धान्तवैष्णवबौद्धा वेदान्ताः स्मार्तदर्शनाः ।<br>
ते प्रयत्नेन वा वर्ज्या यस्मात्ते पशवः स्मृताः ॥</p>
<p>अद्वैतद्रवसम्पर्कात्सन्निधानं त्यजन्ति ते ।<br>
पराङ्मुखत्वमायान्ति निर्जीवा जीववर्जिताः ॥&quot;</p>
<p>इति ॥</p>
<p>अतश्च तदुपकरणजातमपहाय इहत्यमेव तदाश्रयणीयं येन<br>
विनायासं सिद्धिः स्यात्&ndash;इत्याह&ndash;</p>
<p>कलशं नेत्रबन्धादि मण्डलं स्रुक्स्रुवानलम् ॥ २९-७५ ॥</p>
<p>हित्वात्र सिद्धिः सन्मद्ये पात्रे मध्ये कृशां यजेत् ।<br>
अहोरात्रमिमं याग कुर्वतश्चापरेऽहनि ॥ २९-७६ ॥</p>
<p>वीरभोज्ये कृतेऽवश्यं मन्त्राः सिद्ध्यन्त्ययत्नतः ।<br>
पीठस्तोत्रं पठेदत्र यागे भाग्यावहाह्वये ॥ २९-७७ ॥</p>
<p>अपरेऽहनीति&ndash;प्रभातायां रात्रौ&ndash;इत्यर्थः । तदुक्तम्&ndash;</p>
<p>&ldquo;कलशं नेत्रबन्धं च मण्डलादि विवर्जयेत् ।<br>
तैर्विहीने भवेत्सिद्धिरग्निना स्रुक्स्रुवादिभिः ॥</p>
<p>मद्यपूर्णेषु भाण्डेषु पूर्वोक्तेषु गणाम्बिके ।<br>
रसायनमयोक्तेषु मध्ये पूज्या कृशोदरी ॥&rdquo;</p>
<p>इत्यादि उपक्रम्य</p>
<p>&ldquo;पूर्वाह्णे वाऽपराह्णे वा अहोरात्रं वियोगतः ।<br>
पीठस्तोत्रं पठेद्रात्रौ जपं कुर्यात्समाहितः ॥</p>
<p>प्रभाते विमले प्रोक्तं वीरभोज्यं तु कारयेत् ।<br>
महाभाग्योदयो जायेद्राज्येऽन्ते खेचरो भवेत् ॥&rdquo;</p>
<p>इति ॥ ७७ ॥</p>
<p>यद्वा मण्डलादिपरिहारेण चक्रमेव पूजयेत्&ndash;इत्याह&ndash;</p>
<p>मूर्तीरेवाथवा युग्मरूपा वीरस्वरूपिणीः ।<br>
अवधूता निराचाराः पूजयेत्क्रमशो बुधः ॥ २९-७८ ॥</p>
<p>मूर्त्तीरेवेति&ndash;एवकारेण केवलाः शक्तीः । वीरस्वरूपिणीरिति&ndash;<br>
केवला एकवीराः । अवधूताः&ndash;निर्विकल्पाः ॥ ७८ ॥</p>
<p>ननु केवलशक्तिपक्षे पूजा कथङ्कारं परिपूर्तिमियात्?&ndash;इत्याशङ्क्य<br>
आह&ndash;</p>
<p>एक एवाथ कौलेशः स्वयं भूत्वापि तावतीः ।<br>
शक्तीर्यामलयोगेन तर्पयेद्विश्वरूपवत् ॥ २९-७९ ॥</p>
<p>अथ स्वयमेक एव भूत्वा गुरुः कुलेश्वरैकात्म्यात् कौलेशः, अत एव<br>
विश्वरूप इव तावतीर्बह्वीरपि शक्तीर्यामलयोगेन तर्पयेत्<br>
सङ्घट्टानन्दसामरस्यमयतया स्वात्मविश्रान्तिमात्रसतत्त्वाः<br>
कुर्यात्&ndash;इत्यर्थः ॥ ७९ ॥</p>
<p>ननु इह कस्मात्</p>
<p>&ldquo;उदगयने शुभवारे स्थिरलग्ने स्थापनाधिवासः स्यात् ।&rdquo;</p>
<p>इत्यादिवत् प्रतिनियतः कालः कुलयागे नोक्तः ?&ndash;इत्याशङ्क्य आह&ndash;</p>
<p>क्रमो नाम न कश्चित्स्यात्प्रकाशमयसंविदि ।<br>
चिदभावो हि नास्त्येव तेनाकालं तु तर्पणम् ॥ २९-८० ॥</p>
<p>इह</p>
<p>शकृद्विभातोऽयमात्मा ।&quot;</p>
<p>इति न्यायेन महाप्रकाशमयी संविदनिदम्प्रथमतया प्रवृत्ता<br>
अनुपरतेन रूपेण आभासते, न तु विद्युदुद्द्योतवदन्तरान्तरा<br>
विच्छेदेनेति न अत्र क्रमो नाम कश्चिद्विद्यते, भेदाश्रयत्वात्तस्य ।<br>
अतश्च तदेकजीवितः कालोऽपि अत्र नास्तीति अकालमेव तर्पणमुक्तम् ।<br>
यो हि यत्र न प्रपतति, स कथं तत्र अवच्छेदकतामियात्&ndash;इत्याशयः <br>
॥ ८० ॥</p>
<p>अत एव देशक्रमोऽपि अत्र नास्ति&ndash;इत्याह&ndash;</p>
<p>अत्र क्रमे भेदतरोः समूलमुन्मूलनादासनपक्षचर्चा ।<br>
पृथङ् न युक्ता परमेश्वरो हि स्वशक्तिधाम्नीव विशंश्रमीति ॥ २९-<br>
८१ ॥</p>
<p>स्वशक्तिधाम्नीति&ndash;</p>
<p>&ldquo;शक्त्योऽस्य जगत्कृत्स्नं… ।&rdquo;</p>
<p>इत्याद्युक्त्या हि सर्वं स एवेति को नाम तदतिरिक्तो देशोऽस्ति योऽपि अस्य<br>
आसनतां गच्छेत् ॥</p>
<p>एवमर्चाविधिमभिधाय, तत्सङ्गतमेव जपस्वरूपं निर्णयति&ndash;</p>
<p>ततो जपः प्रकर्तव्यस्त्रिलक्षादिविभेदतः ।<br>
उक्तं श्रीयोगसञ्चारे स च चित्रस्वरूपकः ॥ २९-८२ ॥</p>
<p>त्रिलक्षादिविभेदवत्त्वे अस्य किं प्रमाणम्?&ndash;इत्याशङ्क्य उक्तम्&ndash;उक्तं<br>
श्रीयोगसञ्चारे इति । तदेव पठति&ndash;स च चित्रस्वरूपकः ॥ ८२ ॥</p>
<p>चित्रस्वरूपत्वमेव अस्य दर्शयति&ndash;</p>
<p>उदये सङ्गमे शान्तौ त्रिलक्षो जप उच्यते ।<br>
आस्ये गमागमे सूत्रे हंसाख्ये शैवयुग्मके ॥ २९-८३ ॥</p>
<p>पञ्चलक्षा इमे प्रोक्ता दशांशं होममाचरेत् ।<br>
नेत्रे गमागमे वक्त्रे हंसे चैवाक्षसूत्रके ॥ २९-८४ ॥</p>
<p>शिवशक्तिसमायोगे षड्लक्षो जप उच्यते ।<br>
नेत्रे गमागमे कर्णे हंसे वक्त्रे च भामिनि ॥ २९-८५ ॥</p>
<p>हस्ते च युग्मके चैव जपः सप्तविधः स्मृतः ।<br>
नेत्रे गमागमे कर्णावास्यं गुह्यं च गुह्यकम् ॥ २९-८६ ॥</p>
<p>शतारेषु च मध्यस्थं सहस्रारेषु भामिनि ।<br>
जप एष रुद्रलक्षो होमोऽप्यत्र दशांशतः ॥ २९-८७ ॥</p>
<p>नेत्रे गमागमे कर्णौ मुखं ब्रह्मबिलान्तरम् ।<br>
स्तनौ हस्तौ च पादौ च गुह्यचक्रे द्विरभ्यसेत् ॥ २९-८८ ॥</p>
<p>उदये इति&ndash;प्राणशक्त्युदयस्थाने जन्माधारे । सङ्गमे इति&ndash;<br>
नानानाडिसम्भेदभाजि हृदये । शान्ताविति&ndash;प्राणनिरोधाय<br>
युगपद्गाढावधानात्मके&ndash;इत्यर्थः । गमागमे इति&ndash;<br>
प्राणापानप्रवाहरूपे । सूत्रे इति&ndash;अक्षनाडीचक्रसूत्राणां भुवि<br>
। हंसाख्ये इति&ndash;आत्मावभासके हृदये । युग्मके इति&ndash;<br>
शिवशक्तिसमायोगात्मनि जन्माधारे, द्वादशान्ते वा । गुह्यं<br>
जन्माधारः । गुह्यकमिति&ndash;गुहायां भवं गुह्यं रन्ध्रम्, तेन<br>
उपलक्षितं कम् करन्ध्रम् ब्रह्मबिलमिति यावत् । शतारेष्विति<br>
सहस्रारेष्विति एवमादिकासु असङ्ख्यासु बह्वीषु नाडीषु । मध्यमं<br>
स्थानम् हृदयं नाभिश्च&ndash;इत्यर्थः । अत्रापि होम इति&ndash;अपिशब्देन<br>
सर्वत्र दशांशो होमः कार्य इति आवेदितम् । गुह्यचक्रे इति-<br>
योगिनीवक्त्राजवक्त्रापरपर्यायौ जन्माधारद्वादशान्तौ । जप एष<br>
षोडशलक्ष इति प्राग्रीत्या कल्पनीयम् । यत एवमादिषु स्थानेषु<br>
प्राणो रद्विभ्रमेत्&ndash;इति सर्वशेषः ॥ ८८ ॥</p>
<p>एतत् स्वयमेव व्याचष्टे&ndash;</p>
<p>यत्र यत्र गतं चक्षुर्यत्र यत्र गतं मनः ।<br>
हंसस्तत्र द्विरभ्यस्यो विकासाकुञ्चनात्मकः ॥ २९-८९ ॥</p>
<p>यत्र यत्र वक्त्रादौ स्थाने चक्षुर्मनो वा गतम्, यत्रैव<br>
असावनुसन्धत्ते योगी; तत्रैव हंसो हानसमादानधर्मा प्राणो<br>
विकासाकुञ्चनात्मकत्वात् द्विरभ्यस्यो निर्गमप्रवेशपर एव&ndash;इत्यर्थः ।<br>
तेन अस्य एवमुक्तानामास्यादीनामपमार्गाणां निरोधे अनुसन्धातव्यं<br>
येन सर्वतो रुद्धः सन् गत्यन्तराभावान्मध्यधामैव<br>
असावनुप्रविशतीति । अत्र हि प्रविष्टस्य एकात्म्येन<br>
मन्त्रमुञ्चारयन्योगी तां तामासादयेत् सिद्धिम् । यदुक्तमन्यत्र&ndash;</p>
<p>&ldquo;जपेत्तु प्राणसाम्येन ततः सिद्ध्यरहो भवेत् ।&rdquo;</p>
<p>इति । एतदधिगमायैव च षोडशलक्षो जपः कार्यः इत्येवमादि उक्तम्<br>
।<br>
यत्तु लक्षाणां यथायथं न्यूनत्वमुक्तं तत्र<br>
योगिनामनुसन्धानतारतम्यं निमित्तम् ॥ ८९ ॥</p>
<p>एवमपमार्गनिरोधात् मध्यधामनि एव प्ररोहं प्राप्तः प्राणः<br>
संविद्रूपोद्रेकात् विश्वात्मकतामेव यायात् । तदाह&ndash;</p>
<p>स आत्मा मातृका देवी शिवो देहव्यवस्थितः ।</p>
<p>स देहव्यवस्थितोऽपि हंसः प्राप्तमन्त्रदेवतैकात्म्यः सन् आत्मा<br>
सङ्कुचिताणुरूपः ।</p>
<p>&ldquo;शक्तिस्तु मातृका ज्ञेया सा च ज्ञेया शिवात्मिका ।&rdquo;</p>
<p>इत्याद्युक्त्या मातृका देवी पारमेश्वरी शक्तिः शिवश्च<br>
नरशक्तिशिवात्मतया स एव परिस्फुरेत्&ndash;इत्यर्थः ॥</p>
<p>अत एव मन्त्रस्य प्राप्ततदैकात्म्यस्य प्राणस्य आत्मनश्च मन्त्रयितुर्न<br>
न कञ्चिदपि भेदमनुसन्दध्यात्&ndash;इत्याह&ndash;</p>
<p>अन्यः सोऽन्योऽहमित्येवं विकल्पं नाचरेद्यतः ॥ २९-९० ॥</p>
<p>यो विकल्पयते तस्य सिद्धिमुक्ती सुदूरतः ।<br>
अथ षोडशलक्षादिप्राणचारे पुरोक्तवत् ॥ २९-९१ ॥</p>
<p>&ldquo;पृथङ्मन्त्रः पृथङ्मन्त्री न सिद्ध्यति कदाचन ।<br>
ज्ञानमूलमिदं सर्वमन्यथा नैव सिद्ध्यति ॥&rdquo;</p>
<p>इत्यनेनैव अभिप्रायेण सर्वशास्त्रेषु</p>
<p>&ldquo;…एकान्ते जपमारभेत् ।&rdquo;</p>
<p>इत्यादि उक्तम् ॥ ९१ ॥</p>
<p>मुख्यया वृत्त्या हि विकल्पविगम एव एकान्त उच्यते । तदाह&ndash;</p>
<p>शुद्धाशुद्धविकल्पानां त्याग एकान्त उच्यते ।<br>
तत्रस्थः स्वयमेवैष जुहोति च जपत्यपि ॥ २९-९२ ॥</p>
<p>जपः सञ्जल्पवृत्तिश्च नादामर्शस्वरूपिणी ।<br>
तदामृष्टस्य चिद्वह्नौ लयो होमः प्रकीर्तितः ॥ २९-९३ ॥</p>
<p>आमर्शश्च पुरा प्रोक्तो देवीद्वादशकात्मकः ।<br>
द्वे अन्त्ये संविदौ तत्र लयरूपाहुतिक्रिया ॥ २९-९४ ॥</p>
<p>दशान्यास्तदुपायायेत्येवं होमे दशांशताम् ।<br>
श्रीशम्भुनाथ आदिक्षत् त्रिकार्थाम्भोधिचन्द्रमाः ॥ २९-९५ ॥</p>
<p>स च द्वादशधा तत्र सर्वमन्तर्भवेद्यतः ।&quot; (४।१२३)</p>
<p>इति । तत्रेति&ndash;द्वादशकमध्यात् । द्वे अन्त्ये संविदाविति&ndash;<br>
परप्रमातृस्वातन्त्र्यशक्तिरूपे । एते एव च अस्मद्दर्शने स्वतन्त्रो<br>
बोधः परमार्थः&quot; इत्याद्युक्त्या विश्रान्तिस्थानमित्येवमुक्तं<br>
तदुपायायेति, मेयमानादिसोपानक्रमेण परप्रमातरि<br>
विश्रान्तेरुक्तत्वात् । एतच्च शाक्तोपायाह्निक एव विभज्य उक्तमिति तत<br>
एव अवधार्यम् । एवमत्र होमस्य दशांशतायामयमभिप्रायः&ndash;<br>
इत्यस्मद्गुरवः ॥ ९५ ॥</p>
<p>एवं जपहोमपर्यन्तमर्चाविधिमभिधाय दौतं<br>
विधिमभिधातुमुपक्रमते&ndash;</p>
<p>साकं बाह्यस्थया शक्त्या यदा त्वेष समर्चयेत् ।<br>
तदायं परमेशोक्तो रहस्यो भण्यते विधिः ॥ २९-९६ ॥</p>
<p>नित्योदिता परा शक्तिर्यद्यप्येषा तथापि तु ।<br>
बाह्यचर्याविहीनस्य दुष्प्रापः कौलिको विधिः ॥&quot;</p>
<p>इत्याद्युक्त्या बाह्यचर्यया तावदवश्यभाव्यम् । तत्रापि च<br>
दूतीमन्तरेण न काचित्तत्सम्पत्तिः&ndash;इत्याह&ndash;बाह्यस्थया शक्त्या<br>
साकमिति । तदुक्तम्&ndash;</p>
<p>&ldquo;कर्तव्या सर्वतो दूतिर्दूतिहीनो न सिद्धिभाक् ।&rdquo;</p>
<p>इति । तथा</p>
<p>&ldquo;ब्रह्मणस्य यथा पत्नी तया सह यजेन्मखे ।<br>
एवं दूतिः कुलाचार्ये ज्ञेया नित्योदिते कुले ॥&rdquo;</p>
<p>इति ॥ ९६ ॥</p>
<p>ननु सर्वत्र अविशेषेणैव भगवदाराधकस्य</p>
<p>&ldquo;अदाम्भिको गुरौ भक्तो ब्रह्मचारी जितेन्द्रियः ।<br>
शिवूजापरो मौनी मद्यमांसपराङ्मुखः ॥&rdquo;</p>
<p>इत्यादि लक्षणमुक्तम् । तत्कथमिह बाह्यस्थया शक्त्या सह<br>
समर्चयेदित्युक्तम्?&ndash;इत्याशङ्कां परमेश्वरोक्त्यैव<br>
निरवकाशयन्नमुष्य विधेः पीठिकाबन्धं करोति&ndash;</p>
<p>उक्तं श्रीयोगसञ्चारे ब्रह्मचर्ये स्थितिं भजेत् ।</p>
<p>ननु ब्रह्मैव नाम किं यदाचरणेऽपि स्थितिं भजेत्?&ndash;इत्याशङ्क्य<br>
आह&ndash;</p>
<p>आनन्दो ब्रह्म परमं तच्च देहे त्रिधा स्थितम् ॥ २९-९७ ॥</p>
<p>उपकारि द्वयं तत्र फलमन्यत्तदात्मकम् ।</p>
<p>&ldquo;आनन्दो ब्रह्मणो रूपं… ।&rdquo;</p>
<p>इति । परममित्यनेन अस्य अवश्यसेव्यत्वमुक्तम् । तच्च न केवलं<br>
परब्रह्मादिविभेदमात्मनि एव स्थितं यावदनात्मरूपे<br>
बाह्यशरीरादावपि&ndash;इत्याह&ndash;देहे इति । तत्रेति&ndash;त्रयाणां मध्यात् ।<br>
द्वयमिति&ndash;मद्यमांसलक्षणम् । अन्यदिति&ndash;मैथुनम् ।<br>
मद्यमांसपानाशनप्रवर्धितधातुर्हि रममाण आनन्दमियादित्युक्तम्&ndash;<br>
उपकारीति फलमिति च । अत एव तदात्मकमिति सर्वशेषत्वेन उक्तम् ।<br>
तच्छब्देन च अत्र आनन्दपरामर्शः ॥</p>
<p>एवमेषां ब्रह्ममयत्वादेतदनुष्ठाता ब्रह्मचारीत्युच्यते&ndash;इत्याह&ndash;</p>
<p>ओष्ठ्यान्त्यत्रितयासेवी ब्रह्मचारी स उच्यते ॥ २९-९८ ॥</p>
<p>ओष्ठ्यः पवर्गः, तस्य अन्त्यो मकारस्तत्त्रितयम्&ndash;मद्यमांसमैथुन<br>
लक्षणम् ॥ ९८ ॥</p>
<p>ननु</p>
<p>न मांसभक्षणे दोषो न मद्ये न च मैथुने ।<br>
प्रवृत्तिरेषा भूतानां निवृत्तिस्तु महाफला ॥&quot; (मनु। ५।५६)</p>
<p>इत्याद्युक्त्या मांसादिनिवृत्तौ शास्त्रं प्रयोजकं न तत्प्रवृत्तौ,<br>
तस्याः स्वारसिकत्वात् । नहि मलिनः स्नायात्<br>
बुभुक्षितोऽश्नीयादित्यादौ<br>
क्वचिच्छास्त्रमुपयुक्तम् । तत्किमेतदुक्तम्?&ndash;इत्याशङ्क्य आह&ndash;</p>
<p>तद्वर्जिता ये पशव आनन्दपरिवर्जिताः ।<br>
आनन्दकृत्त्रिमाहारास्तद्वर्जं चक्रयाजकाः ॥ २९-९९ ॥</p>
<p>द्वयेऽपि निरये यान्ति रौरवे भीषणे त्विति ।</p>
<p>इह ये केचन कुलप्रक्रियामनुप्रविष्टा अपि तत्र विहितमपि एतत् लोभेन<br>
विचिकित्सया वा चक्रयागादौ स्वस्मै परस्मै वा न ददति, ते पशव एव<br>
यतः परब्रह्मात्मभूतेन तदुद्भूतेन आनन्देन परिवर्जिता<br>
देहादावेव<br>
गृहीतात्माभिमानाः&ndash;इत्यर्थः । तदुक्तम्&ndash;</p>
<p>&ldquo;कुलाम्नायेषु ये सक्ता एभिर्द्रव्यैर्बहिष्कृताः ।<br>
पशवस्ते समुद्दिष्टा न तैस्तु सह वर्तनम् ॥&rdquo;</p>
<p>इति । येऽपि स्वयं गर्धवशादानन्दकृतस्त्रीन् मानाहरन्ति&ndash;<br>
मकारत्रयमुपभुञ्जते, चक्रं पुनर्लोभादिना तद्वर्जं यजन्ते; तेऽपि<br>
पशव एवेति प्राच्येन सम्बन्धः । तदुक्तम्&ndash;</p>
<p>&ldquo;विना गुरुं विना देवं मूढवत्परमेश्वरि ।<br>
मद्यमांसाशिनो नित्यं पशवस्ते न सशयः ॥&rdquo;</p>
<p>इति । एवं द्वयेऽपि ते विहितस्य अकरणादविहितस्य च करणाद्भीषणे<br>
रौरवे नरके यान्ति तत्र यातनासहस्राणि अनुभवन्ति&ndash;इत्यर्थः ।<br>
एवमेतत् कुलमार्गानुप्रविष्टेन सर्वथा<br>
स्वात्मानन्दव्यञ्जकतामात्रपरतया सेव्यं न तु तद्गर्धेन । तथात्वे<br>
हि अस्य लौकिकेभ्यः को विशेषः स्यात् । यदाहुः&ndash;</p>
<p>&ldquo;ब्रह्मण्यानन्दाख्यं रूपमतो यत्समाश्रयवशेन ।<br>
लभ्यत एव तदखिलं समाहरेद्विषयगर्धनिर्मुक्तः ॥</p>
<p>कामान्मोहाद्विषयाव्यतिरिक्तभावसंरूढात् ।<br>
प्रसरत्यानन्दो यः सोऽपि पशूनामपीह साधारः ॥</p>
<p>चिन्मात्रात्परत्वे संवित्तेर्व्यञ्जको हि यो विषयः ।</p>
<p>योग्यात्मना विभाति च भोक्तुः स्वात्मन्यभेदतः सततम् ।</p>
<p>उक्तः स एव विषयो भिन्नश्चाभेदितां समायातः ।&rdquo;</p>
<p>इति,</p>
<p>&ldquo;अपरिच्युतस्वरूपैरपृथग्भूतापि विषयसंवित्तिः ।</p>
<p>भुज्यत एव त एते वीरव्रतिनो महाक्रमारूढाः ।</p>
<p>लक्षस्थो जपरूढो नियमरतो ब्रह्मचर्यशान्तमनाः ।<br>
सङ्घट्टेऽपि च रूढो महामनस्वी सुशान्तवपुः ॥</p>
<p>अतिमार्गविनयकथितैः समयाधर्मैश्च सङ्ग्रहो यस्य ।<br>
योऽपि महासम्बुद्धः संविन्मय एव सर्वदा स्वस्थः ॥</p>
<p>स्वात्मानुभूतिसिद्ध्यै विषयस्पर्शी न लौल्यभावनया ।<br>
पशुभावनाविमुक्तः स ह्यभियुक्तो महामार्गे ॥</p>
<p>यः सावधानवृत्तिः स्वात्मनि मध्येऽपि लोकयात्रायाम् ।<br>
वामाचारविधावपि भवत्यसौ पालने सदास्खलितः ॥</p>
<p>यश्चरमधातुसर्गे समयलवस्यान्तरे स्वसंवृत्त्या ।<br>
सर्वासां वृत्तीनां प्रत्यस्तमनाश्चेतसो झटिति ॥</p>
<p>आनन्दसंविदुदयो रूपं तद्ब्रह्मणः समाख्यातम् ।&rdquo;</p>
<p>इति च ॥</p>
<p>ननु अत्र मद्यमांसासेवनं सुकरमिति आस्तामेतत् । इतरत् तु<br>
अमर्त्यानामपि दुष्करं किं पुनर्दौर्भाग्यभाजां मर्त्यानाम् ।<br>
तस्मात्</p>
<p>&ldquo;ततस्तत्रानयेद्दूतीं मदघूर्णितलोचनाम् ।<br>
बिम्बोष्ठीं चारुदशनां सभ्रूभङ्गाननां शुभाम् ॥</p>
<p>त्रस्तबालमृगाभासनयनां चारुहासिनीम् ।<br>
स्फुरद्भ्रमरसङ्घातनिभसत्केशपाशिकाम् ॥</p>
<p>कामकार्मुकसङ्काशभ्रूभङ्गतरलेक्षणाम् ।<br>
द्रवच्चामीकराकारसवर्णां निस्तरङ्गिणीम् ॥</p>
<p>कर्णाभरणसच्चित्रशोभाशतसुशोभनाम् ।<br>
सत्कम्बुनिभसत्कण्ठवरभूषणभूषिताम् ॥</p>
<p>गजकुम्भनिभोद्दामस्तनभारावनामिताम् ।<br>
सुवृत्तोपचिताकारबाहुकन्दलिमण्डिताम् ॥</p>
<p>सत्पञ्चफणसङ्काशकरशाखाविराजिताम् ।<br>
स्फुरद्रत्नशिखाचित्रकोर्मिकाङ्गुलिशोभिताम् ॥</p>
<p>पूर्णेन्दुवरलावण्यवदनां चित्तहारिणीम् ।<br>
हरिहेतिमहासिंहपिपीलवरमध्यगाम् ॥</p>
<p>त्रिवलिश्रेणिसद्बिम्बजघनालसगामिनीम् ।<br>
रम्भाकरिकराकारवरोरुवरजङ्घिकाम् ॥</p>
<p>सत्कामरथचक्राभगुल्फपादसुशोभनाम् ॥</p>
<p>प्रलम्बहेमाभरणहारावलिविराजिताम् ।<br>
स्फुरन्मञ्जीरझाङ्काररशनामुखरस्वनाम् ॥</p>
<p>पारिहार्यभणत्कारवलयध्वानमन्थराम् ।<br>
मत्तनागेन्द्रसङ्काशगतिं गम्भीरनाभिकाम् ॥</p>
<p>हंसगद्गदवाग्वंशसदृशां शुभभाषिणीम् ।<br>
केयूरसूत्रिकामोदिपुष्पस्रग्दामभूषिताम् ॥</p>
<p>महापञ्चफणापीडताम्बूलवरलालसाम् ।<br>
नृत्तगीतससीत्कारलीलाकुट्टमितावृताम् ॥</p>
<p>निस्तरङ्गां सवर्णां च देव्येकार्पितमानसाम् ।<br>
लोभमोहपरिक्षीणचेतसं चित्स्वभाविकाम् ॥</p>
<p>भैरवैकचमत्कारचर्वणैकस्वरूपिणीम् ।<br>
सा दूतिर्मोहनीमुद्रा जगत्यस्मिंश्चराचरे ॥&rdquo;</p>
<p>इति । श्रीतन्त्रराजभट्टारके&ndash;</p>
<p>शुभगा सत्यशीला च दैशिकाज्ञानुवर्तिनी ।<br>
प्रियवादिनी सुस्वरूपा सात्त्विका सङ्गवर्जिता ॥</p>
<p>भैरवाचारसम्पन्ना अमृतानां च सस्पृहा ।<br>
सदैवाद्वैतनिरता अभ्यासस्था दृढव्रता ॥</p>
<p>पुत्रवत्पश्यते सर्वान्न जुगुप्सेत्प्रसन्नधीः ।<br>
सदाचारकुलोत्पन्ना अप्रसूता सुकेशिनी ॥</p>
<p>मद्यकामत्तमृद्वङ्गी शुक्राढ्या चारुहासिनी ।<br>
सुस्निग्धा च विनीता च सदातिथ्यसुभाविता ॥</p>
<p>मन्त्रार्पितस्वरूपा च निर्मला निरहङ्कृतिः ।<br>
पारम्पर्यक्रमस्था तु लोकाचारानुवर्तिनी ॥</p>
<p>नित्ये नैमित्तिके चैव क्रमपर्वसु वर्तिनी ।<br>
कामतन्त्रक्रियानिष्ठा जानाना देवतर्पणम् ॥</p>
<p>सन्तुष्टा सर्वभावेषु… ।&quot;</p>
<p>इति श्रीत्रिशिरोभैरवे च प्रोक्तलक्षणा बाह्या शक्तिरप्राप्यैव ।<br>
नहि एवंविधाः सर्वे गुणा एकत्र सङ्घटमानाः क्वचित् कदाचित्<br>
दृष्टाः । यदाहुः&ndash;</p>
<p>&ldquo;…क्व नु पुनः सर्वत्र सर्वे गुणाः ।&rdquo;</p>
<p>इति । अनेवं विधा च दूतिः परिहरणीया । यदुक्तम्&ndash;</p>
<p>&ldquo;अदूतिको वरं यागो न तु दुर्दूतिदूषितः ।&rdquo;</p>
<p>इति । न च अत्र विषभक्षणवाक्यवददूतिकत्वे तात्पर्यम् । तददूतिको<br>
यागो न कार्यः, दूतिश्च एवंविधा न प्राप्येत्यशक्त्यानुष्ठानमेतत्<br>
?&ndash;इत्याशङ्क्य आह&ndash;</p>
<p>शक्तेर्लक्षणमेतावत्तद्वतो ह्यविभेदिता ॥ २९-१०० ॥</p>
<p>तादृशीं तेन तां कुर्यान्नतु वर्णाद्यपेक्षणम् ।</p>
<p>हीनाया अपि शक्तेरनेका सिद्धिः स्यात् । यदुक्तम्&ndash;</p>
<p>&ldquo;यदि लक्षणहीना स्यात् दूती वै साधकात्मनाम् ।<br>
वीरैकचित्ता निष्कम्पा सर्वकर्मसु गम्यते ॥&rdquo;</p>
<p>इति । वर्णाः&ndash;मातङ्गाद्याः । आदिशब्दात् वयःप्रभृति<br>
लक्षणजातम् । शक्तेर्लक्षणमेतत्&ndash;तद्वदभेदः । ततोऽनपेक्ष्यं<br>
वयोजात्यादि । अत एव तत्तादात्म्यमेव अवलम्ब्य अस्याः सर्वत्र<br>
तत्तद्भेदभिन्नत्वमुक्तम् ॥</p>
<p>तदाह&ndash;</p>
<p>लौकिकालौकिकद्व्यात्मसङ्गात्तादात्म्यतोऽधिकात् ॥ २९-१०१ ॥</p>
<p>कार्यहेतुसहोत्था सा त्रिधोक्ता शासने गुरोः ।<br>
साक्षात्परम्परायोगात्तत्तुल्येति त्रिधा पुनः ॥ २९-१०२ ॥</p>
<p>इह खलु गुरोः शासने अस्मद्दर्शने सा एवंविधा शक्तिर्जन्या जनिका<br>
सहजा चेति मुख्यया वृत्त्या त्रिविधा उक्ता यतोऽत्र अस्या लौकिकात्<br>
यौनादलौकिकात् ज्ञानीयाच्च सम्बन्धादधिकं तादात्म्यम् । अन्यत्र हि<br>
ज्ञानीय एव सङ्ग इति तत्र तथा न तादात्म्यमिति । एवञ्च अस्याः<br>
शक्तेः साक्षात् पारम्पर्येण वा द्वैधे षड्वधत्वम् । तदुक्तम्&ndash;</p>
<p>&ldquo;कार्यहेतुसहोत्थत्वात् त्रैधं साक्षादथान्यथा ।&rdquo;</p>
<p>इति । पारम्पर्ययोगो यथा कार्याया अपि कार्या हेतोरपि हेतुः<br>
सहोत्थाया अपि कार्या चेति । अत एव अत्र आसां तत्तुल्यत्वमुक्तम् । ननु</p>
<p>श्वपत्नी भगिनी माता दुहिता वा सुभा सखी ।&quot;</p>
<p>इत्याद्युक्त्या स्वपत्न्यपि अत्र कस्मात् न परिगणिता यत् तत्रापि अस्ति<br>
लौकिकालौकिकतया द्व्यात्मसङ्गः । तत् कथमिह अस्याः<br>
षड्वधत्वमेव उक्तम् ? सत्यम्, किन्तु अत्र लौकिकवत् रिरंसया न<br>
प्रवृत्तिः, अपि तु वक्ष्यमाणदृशा<br>
अनवच्छिन्नपरसंवित्स्वरूपावेशसमुत्कतयेत्येवम्परमेतदुक्तम् ।<br>
स्वपत्न्यां हि रिरंसासम्भवनाया अपि अवकाशः स्यात् । यदुक्तम्&ndash;</p>
<p>&ldquo;दूतीं कुर्यात्तु कार्यार्थी न पुनः काममोहितः ।&rdquo;</p>
<p>इति,</p>
<p>स्थित्यर्थं रमयेत्कान्तां न लौल्येन कदाचन ॥&quot;</p>
<p>इति,</p>
<p>&ldquo;शिवशक्त्यात्मकं रूपं भावयेच्च परस्परम् ।<br>
न कुर्यान्मानका बुद्धिं रागमोहादिसंयुताम् ॥</p>
<p>ज्ञानभावनया सर्वं कर्तव्यं साधकोत्तमैः ।&rdquo;</p>
<p>इति च । अत्रैव शास्त्रान्तरविरोधोऽपि परिहृतः । तत्रापि हि<br>
रिरंसापरिहारेण कार्यार्थितया एवमाम्नातम् । यत्स्मृतिः&ndash;</p>
<p>&ldquo;घृतेनाभ्यज्य गात्राणि तैलेनापि घृतेन वा ।<br>
मुखान्मुखं परिहरन् गात्रैर्गात्राण्यसंस्पृशन् ॥</p>
<p>कुले तदवशेषे च सन्तानार्थं न कामतः ।<br>
नियुक्तो गुरुभिर्गच्छेद्भ्रतुर्भार्यां यवीयसः ॥&rdquo;</p>
<p>इति । एवञ्च निर्विकल्पवृत्तीनां महात्मनां ज्ञानिनामेव अधिकारो<br>
येषां स्ववृत्तिप्रतिक्षेपेण संविदद्वैते एव किमेकाग्रीभूतं चेतो<br>
न वेति प्रत्यवेक्षामात्रे एव अनुसन्धानम् । यदभिप्रायेणैव</p>
<p>न चर्या भोगतः प्रोक्ता ख्याता कामसुरूपिणी ।<br>
स्वचित्तप्रत्यवेक्षातः स्थिरं किं वा चलं मनः ॥&quot;</p>
<p>इत्यादि उक्तम् ॥ १०२ ॥</p>
<p>न च एतदस्मदुपज्ञमेव&ndash;इत्याह&ndash;</p>
<p>श्रीसर्वाचारहृदये तदेतदुपसंहृतम् ।<br>
षडेताः शक्तयः प्रोक्ता भुक्तिमुक्तिफलप्रदाः ॥ २९-१०३ ॥</p>
<p>&ldquo;वेगवत्यथ संहारी त्रैलोक्यक्षोभणी तथा ।<br>
अर्धवीरासना चैव वक्त्रकौला तु पञ्चमी ॥&rdquo;</p>
<p>इत्यादि तु अवान्तरभेदप्रायं प्रत्येकं सम्भवदपि आनन्त्यादिह न<br>
परिगणितम् ॥ १०३ ॥</p>
<p>ननु एतदास्ताम्, &ldquo;बाह्यस्थया शक्त्या साकं समर्चयेत्&rdquo; इत्येव<br>
कस्मादुक्तम् ?&ndash;इत्याशङ्क्य आह&ndash;</p>
<p>द्वाभ्यां तु सृष्टिसंहारौ तस्मान्मेलकमुत्तमम् ।</p>
<p>द्वाभ्यां शक्तिशक्तिमद्भ्याम् हेतुभूताभ्यां हि सङ्घट्टवेलायां<br>
परस्परौन्मुख्येन मुख्येन स्वस्वरूपविश्रान्त्या सृष्टिसंहारौ ।<br>
तस्मादुभयमयी स्थितिस्तदुल्लासस्तु तुर्यांशे इति एवं तत्स्वरसत एव<br>
यदुदेति तत इदं मेलकमुत्तमं परपदापत्तिदायित्वात् तादात्म्यकरम्&ndash;<br>
इत्यर्थः ॥</p>
<p>कथं च एतत् कार्यम्&ndash;इत्याह&ndash;</p>
<p>तामाहृत्य मिथोऽभ्यर्च्य तर्पयित्वा परस्परम् ॥ २९-१०४ ॥</p>
<p>अन्तरङ्गक्रमेणैव मुख्यचक्रस्य पूजनम् ।</p>
<p>अभ्यर्च्येति&ndash;अर्थात् शक्तिशक्तिमत्पदे । पूजनमिति&ndash;अर्थात् कार्यम् ॥</p>
<p>ननु कोऽसावान्तरः क्रमः, किञ्च तत् मुख्यं चक्रम्?&ndash;इत्याशङ्क्य<br>
आह&ndash;</p>
<p>यदेवानन्दसन्दोहि संविदो ह्यन्तरङ्गकम् ॥ २९-१०५ ॥</p>
<p>तत्प्रधानं भवेच्चक्रमनुचक्रमतोऽपरम् ।</p>
<p>अतोऽपरमिति तथा न आनन्दसन्दोहि&ndash;इत्यर्थः ॥</p>
<p>चक्रशब्दस्य च प्रवृत्तौ किं निमित्तम् ?&ndash;इत्याशङ्क्य आह&ndash;</p>
<p>विकासात्तृप्तितः पाशोत्कर्तनात्कृतिशक्तितः ॥ २९-१०६ ॥</p>
<p>चक्रं कसेश्चकेः कृत्या करोतेश्च किलोदितम् ॥</p>
<p>कसी विकासे, चक तृप्तौ, कृती च्छेदने, डुकृञ् करणे,&ndash;इति<br>
धातुचतुष्टयार्थान्वयादत्र चक्रशब्दः । तेन विकसति, चकति,<br>
कृन्तति, करोतीति चक्रम् ॥</p>
<p>ननु</p>
<p>&ldquo;आनन्दजननं पूजायोग्यं हृदयहारि यत् ।&rdquo;</p>
<p>इत्यादिनीत्या पूजोपयोगिनो द्रव्यजातस्य आनन्दसन्दोहित्वं लक्षणं<br>
सर्वत्र उक्तम् । इह पुनर्मुख्यचक्रादेः पूज्यस्यैव कथं तदुच्यते?&ndash;<br>
इत्याशङ्क्य आह&ndash;</p>
<p>यागश्च तर्पणं बाह्ये विकासस्तच्च कीर्त्यते ॥ २९-१०७ ॥</p>
<p>बहिरपि यागो नाम तर्पणमुच्यते । तच्च चितो नैराकाङ्क्ष्योत्पादात्<br>
विकासः समुच्छलद्रूपत्वम्&ndash;इत्यर्थः ॥ १०७ ॥</p>
<p>ननु बहिस्तर्पणमेव कुतः स्याद्यतोऽपि चितो विकासः समुदियात्?&ndash;<br>
इत्याशङ्क्य आह&ndash;</p>
<p>चक्रानुचक्रान्तरगाच्छक्तिमत्परिकल्पितात् ।<br>
प्राणगादप्यथानन्दस्यन्दिनोऽभ्यवहारतः ॥ २९-१०८ ॥</p>
<p>गन्धधूपस्रगादेश्च बाह्यादुच्छलनं चितः ।</p>
<p>तेन शक्तिमत्परिकल्पितात्</p>
<p>&ldquo;तेन निर्भरमात्मानं बहिश्चक्रानुचक्रगम् ।<br>
विप्रुड्भिरूर्ध्वाधरयोरन्तः प्रीत्या च तर्पयेत् ॥&rdquo;</p>
<p>इत्यादिनीत्या चक्रानुचक्रान्तरगात्पानाद्यात्मनः</p>
<p>&ldquo;शून्योद्भवो भवेद्वायुर्मेढ्रस्योत्थापनं भवेत् ।<br>
वायुमेढ्रसमायोगात्… ॥&rdquo;</p>
<p>इत्यादिदृशा प्राणगात् तत्पेर्रणात्मनो गन्धधूपस्रगादेर्बाह्यात् च<br>
आनन्दस्यन्दिनोऽभ्यवहारात् चित उच्छलनं विकासः स्यात्&ndash;इत्यर्थः ॥</p>
<p>एवं मुख्यचक्रैकात्म्यमाप्तुमनुचक्रेषु तर्पणं कार्यम्&ndash;इत्याह&ndash;</p>
<p>इत्थं स्वोचितवस्त्वंशैरनुचक्रेषु तर्पणम् ॥ २९-१०९ ॥</p>
<p>कुर्वीयातामिहान्योन्यं मुखचक्रैकताकृते ।</p>
<p>स्वोचितं वस्तु रूपाद्यन्यतमम्, अनुचक्रेष्विति&ndash;चक्षुरादीन्द्रियरूपेषु;<br>
अथ च स्वोचितं&ndash;वस्तु आलिङ्गनपरिचुम्बनादि । तदुक्तम्&ndash;</p>
<p>&ldquo;किं पूज्यं पूजकः कोऽसावाह्वानं कीदृशं भवेत् ।<br>
किं पुष्पं धूपचरुकं को मन्त्रो जप एव च ॥</p>
<p>किं कुण्डं भवति ह्यग्निः काष्ठं किं चाज्यमेव वा ।<br>
कः समाधिः महेशान इति ब्रूहि त्रिलोचन ॥&rdquo;</p>
<p>इति उपक्रम्य</p>
<p>&ldquo;योषितश्चैव पूज्यन्ते पुरुषश्चैव पूजकः ।<br>
आह्वानं तु तयोः प्रीतिः पुष्पं च करजक्षतम् ॥</p>
<p>धूपमालिङ्गनं प्रोक्तं चरु तनुकृतं भवेत् ।<br>
मन्त्रः प्रियाया वाग्जालं जपश्चाप्यधरामृतम् ॥</p>
<p>भगं कुण्डं स्रुवं लिङ्गमग्निश्चैव भगाङ्कुरः ।<br>
आज्यं च भजते बीजमित्युक्तं भैरवागमे ॥</p>
<p>शब्दःस्पर्शश्च रूपं च रसो गन्धश्च पञ्चमः ।<br>
उत्क्षेपानन्दकाले तु पञ्चधा वस्तुसन्ततिः ॥</p>
<p>स समाधिः महेशानि ज्ञात्वा शिवमवाप्नुयात् ।&rdquo;</p>
<p>इति ॥</p>
<p>ननु अनुचक्रतर्पणात् कथं मुख्यचक्रैकात्म्यं स्यात् ?&ndash;इत्याशङ्कां<br>
गर्भीकृत्य आगममेव अत्र संवादयति&ndash;</p>
<p>उक्तं च त्रिशिरस्तन्त्रे विमलासनगोचरः ॥ २९-११० ॥</p>
<p>अक्षषट्कस्य मध्ये तु रुद्रस्थानं समाविशेत् ।</p>
<p>इह अनुचक्रात्मनां निखिलानां चक्राणां मध्ये तत्सङ्क्षोभे<br>
यथोचितमर्थजातमाहरन्नपि विमलं तदासङ्गाभावात्<br>
वैवश्यकलङ्कोन्मुक्तं यदासनमवस्थानं तन्निष्ठः सन्<br>
स्वस्वरूपविश्रान्त्या तत्क्षोभोपसंहारात् रुद्रस्थानं समाविशेत्<br>
मुख्यचक्रात्मकपरप्रमातृदशावेशभाग्भवेत्&ndash;इत्यर्थः ॥</p>
<p>एतदेव प्रपञ्चयति&ndash;</p>
<p>निजनिजभोगाभोगप्रविकासिनिजस्वरूपपरिमर्शे ॥ २९-१११ ॥</p>
<p>क्रमशोऽनुचक्रदेव्यः संविच्चक्रं हि मध्यमं यान्ति ।</p>
<p>यत् निजनिजेन रूपाद्यन्यतमालोचनात्मना भोगाभोगेन<br>
बहिरुच्छलद्रूपतया प्रविकासनशीलस्य निजस्य प्रमातृरूपस्य<br>
स्वरूपस्य परिमर्शे स्वात्मचमत्कारोल्लासे सति यथायथं<br>
दृगाद्यनुचक्रदेव्यो मध्यमं सर्वसंविद्विश्रान्तिस्थानतया मुख्यं<br>
परमानन्दमयप्रमातृसतत्त्वं संविच्चक्रं यान्ति&ndash;तत्रैव<br>
विश्रान्तिमासादयन्ति&ndash;इत्यर्थः ॥</p>
<p>ननु एवं तत्तदर्थग्रहणकाले सर्वेषामविशेषेणैव<br>
मुख्यचक्रैकात्म्यं सेत्स्यतीति किमेतदुपदेशेन?&ndash;इत्याशङ्क्य आह&ndash;</p>
<p>स्वस्थतनोरपरस्य तु ता देहाधिष्ठितं विहाय यतः ॥ २९-११२ ॥</p>
<p>आसत इति तदहंयुर्नो पूर्णो नापि चोच्छलति ।</p>
<p>तदितरस्य पुनः स्वस्थतनोरेवम्परामर्शशून्यतया तटस्थप्रायता<br>
दृगाद्यनुचक्रदेव्यो यतो देहाधिष्ठितं विहाय आसते&ndash;तत्र<br>
उदासीनत्वमालम्बन्ते, ततस्तत्र देहे एव अहंयुः&ndash;गृहीताभिमानो नो<br>
पूर्णः सर्वाकाङ्क्षासङ्क्षयादुपरतेन्द्रियवृत्तिः, नापि च<br>
उच्छलति साकाङ्क्षत्वेऽपि दृगादीन्द्रियवृत्त्यौदासीन्यात् बहिरुन्मुखो<br>
न भवेदुभयभ्रष्ट एव असौ&ndash;इत्यर्थः ॥</p>
<p>ननु एवमनुचक्रदेवीनां मुख्यचक्रविश्रान्त्या अनयोः किं स्यात्?&ndash;<br>
इत्याशङ्क्य आह&ndash;</p>
<p>अनुचक्रदेवतात्मकमरीचिपरिपूरणाधिगतवीर्यम् ॥ २९-११३ ॥</p>
<p>तच्छक्तिशक्तिमद्युगमन्योन्यसमुन्मुखं भवति ।</p>
<p>दृगादिदेवीरूपाभिर्मरीचिभिः</p>
<p>&ldquo;येन येनाक्षमार्गेण यो योऽर्थः प्रतिभासते ।<br>
स्वावष्टम्भबलाद्योगी तद्गतस्तन्मयो भवेत् ॥&rdquo;</p>
<p>इत्यादिनीत्या यत् परिपूरणम्, तेन लब्धनिजावष्टम्भं सत्<br>
तदेवमुक्तरूपं शक्तिशक्तिमद्युगलमन्योन्यसम्मुखं भवति&ndash;<br>
सङ्घट्टमासादयेत्&ndash;इत्यर्थः ॥</p>
<p>ननु एवमपि अस्य किं स्यात् ?&ndash;इत्याशङ्क्य आह&ndash;</p>
<p>तद्युगलमूर्ध्वधामप्रवेशसंस्पर्शजातसङ्क्षोभम् ॥ २९-११४ ॥</p>
<p>क्षुभ्नात्यनुचक्राण्यपि तानि तदा तन्मयानि न पृथक्तु ।</p>
<p>सङ्घट्टवेलायां हि ऊर्ध्वधामनि परानन्दमये योगिनीवक्त्रात्मनि<br>
मुख्यचक्रे समावेशतारतम्यात् जातः सम्यक् देहाद्यभिमानन्यग्भावेन<br>
क्षोभः पूर्णतालक्षणः स्वात्मचमत्कारातिशयो यस्य, एवंविधं<br>
तत् शक्तिशक्तिमल्लक्षणं युगलमनुचक्राण्यपि क्षुभ्नाति<br>
तदेकमयतयैव परामृशेत् ?&ndash;इत्यर्थः ॥</p>
<p>ननु देहाद्यभिमानन्यग्भावेन तत्र समाविष्टस्य क इव<br>
अनुचक्रार्थः?&ndash;इत्याशङ्क्य उक्तम्&ndash;तानि तदा तन्मयानि न पृथक् तु<br>
इति । अथ च अत्र<br>
परस्पराहननालिङ्गनपरिचुम्बनादिलक्षणः क्षोभः ॥</p>
<p>एवमत्र परस्या एव संविदः समुदयः स्यात्?&ndash;इत्याशङ्क्य आह&ndash;</p>
<p>इत्थं यामलमेतद्गलितभिदासङ्कथं यदेव स्यात् ॥ २९-११५ ॥</p>
<p>क्रमतारतम्ययोगात्सैव हि संविद्विसर्गसङ्घट्टः ।<br>
तद्ध्रुवधामानुत्तरमुभयात्मकजगदुदारसानन्दम् ॥ २९-११६ ॥</p>
<p>नो शान्तं नाप्युदितं शान्तोदितसूतिकारणं परं कौलम् ।</p>
<p>विसर्गसङ्घट्ट इति&ndash;सङ्घट्टरूपो विसर्गः&ndash;इत्यर्थः ।<br>
उभयात्मकेति&ndash;शिवशक्तिसामरस्यमयजगदानन्दरूपम्&ndash;इत्यर्थः ।<br>
शान्तमिति&ndash;विश्वोत्तीर्णम् । उदितमिति&ndash;विश्वमयम् । परं कौलमिति&ndash;<br>
शान्तोदितादिशब्दव्यपदेश्यत्वायोगादतीव रहस्यरूपम् &ndash;इत्यर्थः ।<br>
अथ च क्षेपस्य असम्पत्तेर्न शान्तं स्वस्वरूपविश्रान्त्या च न उदितं<br>
किन्तु एतदवस्थाद्वयहेतुभूतमनवच्छिन्नसंविन्मात्रसतत्त्वम्&ndash;<br>
इत्यर्थः ॥</p>
<p>एतदावेशे च अवश्यमवधातव्यम्&ndash;इत्याह&ndash;</p>
<p>अनवच्छिन्नपदेप्सुस्तां संविदमात्मसात्सदा कुर्यात् ॥ २९-११७ ॥</p>
<p>अनवच्छिन्नं परमार्थतो हि रूपं चितो देव्याः ।</p>
<p>कथञ्च अत्र आवेशः सिद्ध्येत् ?&ndash;इत्याशङ्क्य आह&ndash;</p>
<p>ईदृक्तादृक्प्रायप्रशमोदयभावविलयपरिकथया ॥ २९-११८ ॥</p>
<p>अनवच्छिन्नं धाम प्रविशेद्वैसर्गिकं सुभगः ।</p>
<p>ईदृक्तादृक्प्राययोः स्वानुभवमात्रैकरूपत्वात् तथा<br>
व्यपदेष्टुमशक्ययोः प्रशमोदययोः शान्तोदितयोः रूपयोर्यौ<br>
भावविलयावुत्पत्त्यनुत्पत्ती, तत्र</p>
<p>&ldquo;भावे त्यक्ते निरुद्धा चिन्नैव भावान्तरं व्रजेत् ।<br>
तदा तन्मध्यभावेन विकसत्यतिभावना ॥&rdquo; (वि।भै। ६२)</p>
<p>इति भङ्ग्या परितः समन्तादामर्शनेन वैसर्गिकमनवच्छिन्नं धाम<br>
सुभगः प्रविशेत्&ndash;पूर्णपरसंविदात्मसंवित्साक्षात्कारोऽस्य<br>
सिद्ध्येत्&ndash;इत्यर्थः ॥</p>
<p>ननु भवतु एवम्, शान्तोदितयोस्तु रूपयोरुदय एव कथं भवेत्; किं<br>
शक्तिगतत्वेनैव, किमुत शक्तिमद्गतत्वेनैव?&ndash;इत्याशङ्क्य आह&ndash;</p>
<p>शान्तोदितात्मकं द्वयमथ युगपदुदेति शक्तिशक्तिमतोः ॥ २९-११९ ॥</p>
<p>&ldquo;अथ&rdquo; शब्दः प्रतिवचने ॥११९ ॥</p>
<p>इयान्पुनरत्र विशेषः&ndash;इत्याह&ndash;</p>
<p>रूपमुदितं परस्परधामगतं शान्तमात्मगतमेव ।</p>
<p>उदितं हि रूपं शक्तिशक्तिमतोरन्योन्यमौन्मुख्यानतिवृत्तेः<br>
स्वस्वमुख्यचक्राख्यधामैक्यक्रोडीकरणेन परिस्फुरेत् । शान्तं<br>
पुनरात्मगतमेव, तथात्वे हि स्वात्मन्येव परं विश्रान्तिरुदियात् ॥<br>
ननु एवं शक्तिशक्तिमतोरुक्तमैकात्म्यं किं न हीयेत?&ndash;इत्याशङ्क्य<br>
आह&ndash;</p>
<p>उभयमपि वस्तुतः किल यामलमिति तथोदितं शान्तम् ॥ २९-१२० ॥</p>
<p>वस्तुतो हि अपरित्यक्तैकात्म्यमपि इदं शक्तिशक्तिमल्लक्षणमुभयं<br>
शान्ततायामात्मनि विश्राम्येत्, न तु परस्परस्य भेदाभिसन्धानेनेति ।<br>
तथा आत्मगतत्वेन शान्तं रूपमुदितमुक्तम्&ndash;इत्यर्थः ॥ १२० ॥</p>
<p>एवमपि अनयोरयं विशेषः&ndash;इत्याह&ndash;</p>
<p>शक्तिस्तद्वदुचितां सृष्टिं पुष्णाति नो तद्वान् ।<br>
शान्तोदितात्मकोभयरूपपरामर्शसाम्ययोगेऽपि ॥ २९-१२१ ॥</p>
<p>शान्तोदितात्मनो रूपद्वयस्य य एवं परामर्शः, तत्र साम्ययोगेऽपि<br>
शक्तिरेव पुनस्तद्वदुचितां शक्तिमदानुगुण्येन उल्लसितां सृष्टिं<br>
पुष्णाति गर्भं जनयेत्, न शक्तिमान्&ndash;इति ततोऽस्या विशेषः&ndash;<br>
इत्यर्थः ॥ १२१ ॥</p>
<p>ततश्च गर्भधारणादेव अस्याः सर्वत्र शास्त्रे<br>
प्रविकस्वरमध्यधामत्वमुक्तम्&ndash;इत्याह&ndash;</p>
<p>प्रविकस्वरमध्यपदा शक्तिः शास्त्रे ततः कथिता ।</p>
<p>यदभिप्रायेणैव &ldquo;तिष्ठेत्संवत्सरं पूर्णं साधको नियतव्रतः ।<br>
सिद्धिर्भवति या तस्य सा दिनैकेन योषिताम् ॥&rdquo;</p>
<p>इत्यादि अन्यत्र उक्तम् ॥</p>
<p>अतश्च इयमेव ज्ञानसङ्क्रमणे योग्या&ndash;इत्याह&ndash;</p>
<p>तस्यामेव कुलार्थं सम्यक् सञ्चारयेद्गुरुस्तेन ॥ २९-१२२ ॥</p>
<p>तद्द्वारेण च कथितक्रमेण सञ्चारयेत नृषु ।</p>
<p>तेनेति&ndash;प्रविकस्वरमध्यत्वेन हेतुना&ndash;इत्यर्थः । तद्द्वारेणेति&ndash;<br>
शक्तिमुखेन । नृणां हि मध्यपदप्रविकासो नास्ति&ndash;इत्याशयः ।<br>
यदभिप्रायेणैव</p>
<p>श्त्रीमुखे निक्षिपेत्प्राज्ञः स्त्रीमुखाद् ग्राहयेत्प्रिये ।&quot;</p>
<p>इति,</p>
<p>श्त्रीमुखाच्च भवेत्सिद्धिः सुसिद्धं तासु तत्पदम् ।&quot;</p>
<p>इति च उक्तम् ॥ एतच्च गुरुभिरपि उक्तम्&ndash;इत्याह&ndash;</p>
<p>स्वशरीराधिकसद्भावभावितामिति ततः प्राह ॥ २९-१२३ ॥</p>
<p>श्रीमत्कल्लटनाथः प्रोक्तसमस्तार्थलब्धये वाक्यम् ।</p>
<p>श्रीकल्लटनाथो हि समनन्तरमेव प्रोक्तं शक्तिलक्षणात्प्रभृति<br>
समस्तमर्थं सङ्ग्रहीतुं स्वशरीरादपि<br>
स्वारसिकमध्यधामप्रविकस्वरतया अधिकेन, अत एव सता भावेन<br>
भाविताम्&ndash;संस्कृतां शक्तिं गुरुः कुर्यादिति वाक्यं प्राह&ndash;इति<br>
वाक्यार्थः ॥</p>
<p>एवमेतत् प्रसङ्गादभिधाय प्रकृतमेव आह&ndash;</p>
<p>तन्मुख्यचक्रमुक्तं महेशिना योगिनीवक्त्रम् ॥ २९-१२४ ॥</p>
<p>तत्रैष सम्प्रदायस्तस्मात्सम्प्राप्यते ज्ञानम् ।</p>
<p>तत् उक्तेन प्रकारेण भगवता महेश्वरेण पिचुवक्त्राद्यपरपर्यायं<br>
योगिनीवक्त्रमेव मुख्यचक्रमुक्तम् । तत्रैव एष उक्तो वक्ष्यमाणो वा<br>
सम्प्रदायोऽनुष्ठेयो यतस्तस्मात् ज्ञानं सम्प्राप्यते<br>
परसंवित्समावेशोऽस्य जायते&ndash;इत्यर्थः ॥</p>
<p>ननु अतः कीदृक् ज्ञानमाप्यते इत्युच्यताम्?&ndash;इत्याशङ्क्य आह&ndash;</p>
<p>तदिदमलेख्यं भणितं वक्त्राद्वक्त्रस्थमुक्तयुक्त्या च ॥ २९-१२५ ॥</p>
<p>वक्त्रं प्रधानचक्रं स्वां संविल्लिख्यतां च कथम् ।</p>
<p>अलेख्यमिति&ndash;विकल्पयितुमशक्यम्&ndash;इत्यर्थः ॥</p>
<p>ननु एतत् वक्त्राद्वक्त्रस्थं तत् कथमलेख्यमित्युक्तम्?&ndash;इत्याशङ्क्य<br>
आह&ndash;उक्तेत्यादि ।</p>
<p>वक्त्रं च &ldquo;वक्त्रं हि नाम तन्मुख्यं चक्रमुक्तं महेशिना ।<br>
योगिनीवक्त्रं… ॥&rdquo;</p>
<p>इत्याद्युक्तयुक्त्या प्रधानचक्रमुच्यते इति तदुभयसङ्घट्टे जायमाना<br>
स्वा अनुभूतिमात्रस्वभावा संवित् कथं लिख्यतामिति ॥</p>
<p>कथमेतदुक्तम् ?&ndash;इत्याशङ्क्य आह&ndash;</p>
<p>अथ सृष्टे द्वितयेऽस्मिन् शान्तोदितधाम्नि येऽनुसन्दधते ॥ २९-१२६ ॥</p>
<p>प्राच्यां विसर्गसत्तामनवच्छिदि ते पदे रूढाः ।</p>
<p>&ldquo;अथ&quot;शब्दः प्रतिवचने । तेन शान्तोदितत्वेन द्विप्रकारे अस्मिन्<br>
समनन्तरोक्तसतत्त्वे</p>
<p>स्वातन्त्र्यान्मुक्तमात्मानं… ।&rdquo; (१।५।१६)</p>
<p>इत्यादिदृष्ट्या सृष्टे स्वसमुल्लासिते धाम्नि ये प्राच्यां</p>
<p>&ldquo;…शान्तोदितसूतिकारणं परं कौलम् ।&rdquo; (११६)</p>
<p>इत्याद्युक्त्या एतदवस्थाद्वयोदयहेतुभूतां तत्सङ्घट्टमयीं<br>
विसर्गसत्तामनुसन्दधते&ndash;तत्स्फारसारमेवेदं सर्वमित्यामृशन्ति, ते<br>
अनवच्छिन्ने पदे रूढाः&ndash;पूर्णे पदे विश्रान्ता&ndash;इत्यर्थः ॥</p>
<p>एवमेतत् मुमुक्षुविषयमभिधाय, बुभुक्षुविषयमपि आह&ndash;</p>
<p>ये सिद्धिमाप्तुकामास्तेऽभ्युदितं रूपमाहरेयुरथो ॥ २९-१२७ ॥</p>
<p>तेनैव पूजयेयुः संविन्नैकट्यशुद्धतमवपुषा ।</p>
<p>ये पिण्डस्थैर्यादिरूपां सिद्धिमाप्तुकामाः ते तदभ्युदितं रूपं<br>
कुण्डगोलकादिशब्दव्यपदेश्यमाहरेयुः । अथ तेनैव अभ्युदितेन<br>
रूपेण</p>
<p>&ldquo;आनन्दो ब्रह्मणो रूपं… ।&rdquo;</p>
<p>इति श्रुतेरानन्दमयतया संविन्नैकट्यात्</p>
<p>&ldquo;तस्माद्यत्संविदो नातिदूरे तच्छुद्धमाहरेत् ।&rdquo;</p>
<p>इति नीत्या शुद्धतमवपुषा पूजयेयुः&ndash;देवीचक्रं तर्पयेयुः&ndash;<br>
इत्यर्थः ॥</p>
<p>कथञ्च अत्र आहरणादि स्यात् ?&ndash;इत्याशङ्क्य आह&ndash;</p>
<p>तदपि च मिथो हि वक्त्रात्प्रधानतो वक्त्रगं यतो भणितम् ॥ २९-१२८॥</p>
<p>अजरामरपददानप्रवणं कुलसञ्ज्ञितं परमम् ।</p>
<p>तदपि च अभ्युदितं रूपं यतः</p>
<p>श्वदेहावस्थितं द्रव्यं रसायनवरं शुभम् ।&quot;</p>
<p>इत्यादिदृशा देहे एव अवस्थानात् कुलसञ्ज्ञितमत एव परमम्, अत एव</p>
<p>&ldquo;शिवः प्रशस्यते नित्यं पूजाख्यं त्रिदशार्चितम् ।<br>
येन प्राशितमात्रेणामरो भवति मानवः ॥</p>
<p>अथवा मिश्रितं देवि भुङ्क्ते यः सततं नरः ।<br>
वलीपलितनिर्मुक्तो योगिनीनां प्रियो भवेत् ॥&rdquo;</p>
<p>इत्यादिनयेन अजरामरपददानप्रवणं प्रधानतो वक्त्रात्<br>
योगिनीवक्त्रात् मिथः परस्परस्य, वक्त्रगं भणितम् सर्वशास्त्रेषु<br>
उक्तम्&ndash;इत्यर्थः ।<br>
एतद्धि योगिनीवक्त्रात् स्ववक्त्रे, ततः शक्तिवक्त्रे, ततः स्ववक्त्रे,<br>
ततोऽपि अर्घपात्रादौ निक्षिपेत्&ndash;इति गुरवः । यदागमोऽपि</p>
<p>&ldquo;विद्राव्य गोलकं तत्र कुण्डं च तनुमध्यमे ।<br>
तत्स्थं गृह्य महाद्रव्यं मुखेन तनुमध्यमे ॥</p>
<p>तद्वक्त्रगं ततः कृत्वा पुनः कृत्वा स्ववक्त्रगम् ।<br>
पात्रं प्रपूरयेत्तेन महाल्यम्बुविमिश्रितम् ॥</p>
<p>तेनार्घपात्रं कुर्वीत सर्वसिद्धिफलप्रदम् ॥&rdquo;</p>
<p>इति,</p>
<p>&ldquo;वक्त्राद्वक्त्रप्रयोगेण समाहृत्य महारसम् ।<br>
तेन सन्तर्पयेच्चक्रं देवतावीरसंयुतम् ॥&rdquo;</p>
<p>इति,</p>
<p>&ldquo;ततो दूतीं क्षोभयित्वा यस्येच्छा सम्प्रवर्तते ।<br>
तदुत्थं द्रव्यनिचयं प्राशयेच्च परस्परम् ॥&rdquo;</p>
<p>इति,</p>
<p>&ldquo;उभयोत्थेन वीर्येण मन्त्रविद्यां यजेत्तथा ।&rdquo;</p>
<p>इति ॥</p>
<p>एवमेतत् ज्ञानिविषयमभिधाय, कर्मिविषयमपि आह&ndash;</p>
<p>येऽप्यप्राप्तविबोधास्तेऽभ्युदितोत्फुल्लयागसंरूढाः ॥ २९-१२९ ॥</p>
<p>तत्परिकल्पितचक्रस्थदेवताः प्राप्नुवन्ति विज्ञानम् ।</p>
<p>अप्राप्तविबोधा इति&ndash;अप्ररूढज्ञानाश्चर्यामार्गनिष्ठाः&ndash;इत्यर्थः<br>
॥</p>
<p>तत्रैव चक्रस्थानां देवतानां परिकल्पनां दर्शयति&ndash;</p>
<p>ते तत्र शक्तिचक्रे तेनैवानन्दरसमयेन बहिः ॥ २९-१३० ॥</p>
<p>दिक्षु चतसृषु प्रोक्तक्रमेण गणनाथतः प्रभृति सर्वम् ।<br>
सम्पूज्य मध्यमपदे कुलेशयुग्मं त्वरात्रये देवीः ॥ २९-१३१ ॥</p>
<p>बाह्ये प्रत्यरमथ किल चतुष्कमिति रश्मिचक्रमर्कारम् ।<br>
अष्टकमष्टाष्टकमथ विविधं सम्पूजयेत्क्रमेण मुनिः ॥ २९-१३२<br>
॥</p>
<p>शक्तिचक्रे इति&ndash;शक्तेः सम्बन्धिनि योगिनीवक्त्रात्मनि मुख्यचक्रे&ndash;<br>
इत्यर्थः । तेनैवेति&ndash;अभ्युदितेन रूपेण । प्रोक्तेति&ndash;<br>
नित्यार्चाभिधानावसरे । अर्कारमिति&ndash;द्वादशारम् ॥ १३२ ॥</p>
<p>न केवलमेतत् शक्तिचक्रे एव पूज्यं यावत्स्वस्मिन्नपि&ndash;इत्याह&ndash;</p>
<p>निजदेहगते धामनि तथैव पूज्यं समभ्यस्येत् ।</p>
<p>ननु सङ्घट्टाभ्युदितोभयात्मकं विसर्गमनुसन्दधतामनवच्छिदि<br>
पदे प्ररोहो विज्ञानप्राप्तिश्च भवेदित्युक्तम्, शान्तात्मनि विसर्गे पुनः<br>
प्ररूढानां का गतिः ?&ndash;इत्याशङ्क्य आह&ndash;</p>
<p>यत्तच्छान्तं रूपं तेनाभ्यस्तेन हृदयसंवित्त्या ॥ २९-१३३ ॥</p>
<p>शान्तं शिवपदमेति हि गलिततरङ्गार्णवप्रख्यम् ।</p>
<p>एतीति अभ्यस्तशान्तरूपः । शान्तत्वमेव स्फुटीकृतम्&ndash;<br>
गलिततरङ्गार्णवप्रख्यमिति ॥</p>
<p>ननु एवं च अस्य किं स्यात् ?&ndash;इत्याशङ्क्य आह&ndash;</p>
<p>तच्छान्तपदाध्यासाच्चक्रस्थो देवतागणः सर्वः ॥ २९-१३४ ॥</p>
<p>तिष्ठत्युपरतवृत्तिः शून्यालम्बी निरानन्दः ।</p>
<p>उपरतवृत्तिरिति&ndash;सर्वभावसङ्क्षायात्, अत एव उक्तम्&ndash;शून्यालम्बीति,<br>
अत एव</p>
<p>&ldquo;…णिरालम्बः परः शिवः ।&rdquo;</p>
<p>इति दृशा शिवपदविश्रान्त्या निरानन्दः ॥</p>
<p>न केवलं मध्यचक्रस्थ एव देवतागण एवमास्ते,<br>
यावदनुचक्रस्थोऽपि&ndash;इत्याह&ndash;</p>
<p>योऽप्यनुचक्रदृगादिस्वरूपभाक् सोऽपि यत्तदायत्तः ॥ २९-१३५ ॥</p>
<p>तेनानन्दे मग्नस्तिष्ठत्यानन्दसाकीङ्ङ्क्षः ।</p>
<p>अनुचक्रदृगादिस्वरूपभागिति&ndash;अर्थात् देवतागणः । तदायत्त इति&ndash;<br>
मुख्यचक्रस्थदेवतागणवशः । तेनेति&ndash;तदायत्तत्वेन ॥</p>
<p>ननु एवमनुचक्रदेवतागणोऽपि निरानन्दे एव पदे विश्रान्तोऽस्तु, किमस्य<br>
आनन्दसाकाङ्क्षत्वेन?&ndash;इत्याशङ्क्य आह&ndash;</p>
<p>परतत्स्वरूपसङ्घट्टमन्तरेणैष करणरश्मिगणः ॥ २९-१३६ ॥</p>
<p>आस्ते हि निःस्वरूपः स्वरूपलाभाय चोन्मुखितः ।</p>
<p>एष दृगाद्यात्मा करणदेवतागणो हि परे- स्वानन्दनिर्भरतया<br>
सर्वोत्कृष्टे, तस्मिन् समनन्तरोक्तसतत्त्वे प्रमात्रात्मनि संविद्रूपे<br>
विश्रान्तिं विना निःस्वरूपो निजनिजार्थाहरणादावक्षमः स्वरूपं<br>
लब्धुमुन्मुखितश्च आस्ते आनन्दसाकाङ्क्षो भवेत्&ndash;इत्यर्थः ॥</p>
<p>एवंविधश्च अयं करणरश्मिगणः किं कुर्यात्?&ndash;इत्याशङ्क्य आह&ndash;</p>
<p>रणरणकरसान्निजरसभरितबहिर्भावचर्वणवशेन ॥ २९-१३७ ॥</p>
<p>विश्रान्तिधाम किञ्चिल्लब्ध्वा स्वात्मन्यथार्पयते ।</p>
<p>एष करणरश्मिगणो हि अभिलाषाभिष्वङ्गात् निजरसभरितानां<br>
स्वसंविन्मयतयैव बहिरवभासितानां भावानां यत् चर्वणम्<br>
रक्तिः, तद्वशेन स्वावमर्शरूपं किञ्चित् विश्रान्तिधाम लब्ध्वा<br>
अनन्तरमर्थात् चर्वितमेव भावजातं स्वात्मनि अर्पयते</p>
<p>निजनिजभोगाभोगप्रविकासिनिजस्वरूपपरिमर्शे ।<br>
क्रमशोऽनुचक्रदेव्यः संविच्चक्रं हि मध्यमं यान्ति ॥&quot; (११२)</p>
<p>इत्यादिदृशा प्रमात्रात्मनि मुख्ये संविच्चक्रे विश्रान्तिं भजते&ndash;<br>
इत्यर्थः ॥</p>
<p>ननु एवं तद्विश्रान्त्या अस्य किं स्यात्?&ndash;इत्याशङ्क्य आह&ndash;</p>
<p>तन्निजविषयार्पणतः पूर्णसमुच्छलितसंविदासारः ॥ २९-१३८ ॥</p>
<p>अनुचक्रदेवतागणपरिपूरणजातवीर्यविक्षोभः ।<br>
चक्रेश्वरोऽपि पूर्वोक्तयुक्तितः प्रोच्छलेद्रभसात् ॥ २९-१३९ ॥</p>
<p>चक्राणां हि विश्रान्तिधामत्वादीश्वरः प्रमातापि<br>
निजनिजविषयार्पणवशादनुचक्रदेवतागणेन यत् परिपूरणं तेन<br>
जातवीर्यविक्षोभो व्यक्तनिजावष्टम्भः, अत एव<br>
पूर्णसमुच्छलितसंविदासारः पूर्वम्</p>
<p>&ldquo;अनुचक्रदेवतात्मकमरीचिपरिपूरणधिगतवीर्यम् ।<br>
तच्छक्तिशक्तिमद्युगमन्योन्यसमुन्मुखं भवति ॥&rdquo; (११३)</p>
<p>इत्याद्युक्तयुक्तितो रभसात् प्रोच्छलेत्&ndash;सहसैव बहिरुन्मुखः स्यात्&ndash;<br>
इत्यर्थः ॥ १३९ ॥</p>
<p>प्रकृतमेव उपसंहरति&ndash;</p>
<p>त्रिविधो विसर्ग इत्थं सङ्घट्टः प्रोदितस्तथा शान्तः ।</p>
<p>त्रिषु प्रकारेषु विसर्गशब्दस्य प्रवृत्तौ निमित्तं दर्शयति&ndash;</p>
<p>विसृजति यतो विचित्रः सर्गो विगतश्च यत्र सर्ग इति ॥ २९-१४० ॥</p>
<p>यत इति हेतौ ॥१४० ॥</p>
<p>न च एतदस्मदुपज्ञमेव&ndash;इत्याह&ndash;</p>
<p>श्रीतत्त्वरक्षणे श्रीनिगमे त्रिशिरोमते च तत्प्रोक्तम् ।</p>
<p>तत्र</p>
<p>&ldquo;तत्त्वरक्षाविधानेऽतो विसर्गत्रैधमुच्यते ।&rdquo;</p>
<p>इत्यादिना तत्त्वरक्षाविधानस्य प्राक्संवादितत्वात् तद्ग्रन्थमनुक्त्व,<br>
श्रीगमशास्त्रं संवादयति&ndash;</p>
<p>कुण्डं शक्तिः शिवो लिङ्गं मेलकं परमं पदम् ॥ २९-१४१ ॥</p>
<p>द्वाभ्यां सृष्टिः संहृतिस्तद्विसर्गस्त्रिविधो गमे ।</p>
<p>कुण्डम्&ndash;भगवच्छक्तिरुदितं रूपम्, शिवः शान्तम्, मेलकम्<br>
सङ्घट्टः । तत्रोदितत्वादेव शक्त्या सृष्टेः, शान्तत्वादेव<br>
शिवेन संहारस्य, परमं पदमित्युक्त्या सङ्घट्टेन<br>
सर्वावच्छेदविरहादनाख्यस्य च उदय इत्ययं गमशास्त्रे त्रिविधो<br>
विसर्गः ॥</p>
<p>एवं गमशास्त्रं संवादयित्वा श्रीत्रिशिरोभैरवमपि संवादयति&ndash;</p>
<p>स्रोतोद्वयस्य निष्ठान्तमूर्ध्वाधश्चक्रबोधनम् ॥ २९-१४२ ॥</p>
<p>विश्रामं च समावेशं सुषीणां मरुतां तथा ।<br>
गतभेदं च यन्त्राणां सन्धीनां मर्मणामपि ॥ २९-१४३ ॥</p>
<p>द्वासप्ततिपदे देहे सहस्रारे च नित्यशः ।<br>
गत्यागत्यन्तरा वित्ती सङ्घट्टयति यच्छिवः ॥ २९-१४४ ॥</p>
<p>तत्प्रयत्नात्सदा तिष्ठेत्सङ्घट्टे भैरवे पदे ।<br>
उभयोस्तन्निराकारभावसम्प्राप्तिलक्षणम् ॥ २९-१४५ ॥</p>
<p>मात्राविभागरहितं सुस्फुटार्थप्रकाशकम् ।</p>
<p>इह नित्यमूर्ध्वाधोवर्तिनां चक्राणां सुषीणां यन्त्राणां<br>
सन्धीनां मर्मणां मरुतां च गतभेदमत एव<br>
दक्षवामवाहात्मनः स्रोतोद्वयस्य निष्ठान्तं<br>
मध्यधामविश्रान्तिपर्यन्तं बोधनं विश्रामं समावेशं च<br>
विधाय, द्वासप्ततिपदे सहस्रारे देहे</p>
<p>&ldquo;द्वासप्ततिसहस्राणि नाडीनां नाभिचक्रके ।&rdquo;</p>
<p>इत्याद्युक्त्या तावन्नाडिसम्भिन्ने नाभिदेशे प्राणापानत्रोटनेन<br>
अन्तरा गृहीतशिवावेशः शान्तोदितात्मिके वित्ती यत् सङ्घट्टयति<br>
तदुभयमेलनादिस्वरूपे प्रोन्मुखो भवेत्, ततः पूर्णसंविद्रूपे<br>
सङ्घट्टे पदे सर्वकालं प्रयत्नतस्तिष्ठेत्&ndash;तत्रैव सावधानो<br>
भवेत्&ndash;इत्यर्थः । यतस्तदुभयोः शान्तोदितलक्षणयो रूपयोः<br>
प्रतिनियतपदे सकलाकाराद्यवच्छेदशून्यत्वात्<br>
निराकारत्वापत्तिसतत्त्वमत एव निरंशत्वात् मात्राविभागरहितमत<br>
एव सुस्फुटस्य स्वानुभवमात्रैकरूपस्य अर्थस्य प्रकाशकम्<br>
अभिव्यञ्जकम्&ndash;इत्यर्थः ॥</p>
<p>अत्रैव च दार्ढ्यं कार्यम्&ndash;इत्याह&ndash;</p>
<p>अभ्यस्येद्भावसंवित्तिं सर्वभावनिवर्तनात् ॥ २९-१४६ ॥</p>
<p>सूर्यसोमौ तु संरुध्य लयविक्षेपमार्गतः ।</p>
<p>सर्वेभ्यश्चक्रादिभ्यो भावेभ्यो निवर्त्य दक्षवाममार्गाभ्यां<br>
प्राणापानौ निरुध्य मध्यधाम्नि सर्वभावानुस्यूतां<br>
तत्सङ्घट्टमयीं प्रमातृरूपां संवित्तिमभ्यस्येत्&ndash;तदामर्शपर<br>
एव स्यात्&ndash;इत्यर्थः । वित्तीरिति पाठे तु शान्तोदितात्मिका एवेति<br>
व्याख्येयम् ॥</p>
<p>तदेवमत्र त्रिविधेऽपि विसर्गे समावेशभाजां यः कश्चन<br>
स्वारसिकः परामर्शः परिस्फुरति तदेव परं मन्त्रवीर्यम्&ndash;इत्याह&ndash;</p>
<p>एवं त्रिविधविमर्शावेशसमापत्तिधाम्नि य उदेति ॥ २९-१४७ ॥</p>
<p>संवित्परिमर्शात्मा ध्वनिस्तदेवेह मन्त्रवीर्यं स्यात् ।<br>
तत्रैवोदिततादृशफललाभसमुत्सुकः स्वकं मन्त्रम् ॥ २९-१४८ ॥</p>
<p>अनुसन्धाय सदा चेदास्ते मन्त्रोदयं स वै वेत्ति ।</p>
<p>यः कश्चिदेवंविसर्गावेशशाली<br>
सङ्घट्टवेलायामुदितमनुभवमात्रैकगोचरत्वात्तादृशं<br>
वक्तुमशक्यं यदानन्दनिर्भरं फलं तल्लाभे समुत्सुकः<br>
सन्नभीष्टं मन्त्रं सदा, न तु क्षणमात्रम्, तत्रैव<br>
संवित्परामर्शात्मनि अहञ्चमत्कारमये ध्वनावनुसन्धाय चेदास्ते, स<br>
तत्र मन्त्रोदयं वेत्ति&ndash;उदितोऽस्य मन्त्रः स्यात्&ndash;इत्यर्थः ॥</p>
<p>भूयो भूयश्च अत्रैव भावनापरेण भाव्यं येन मध्यचक्रे एव<br>
एकाग्र्यं सिद्ध्येत्&ndash;इत्याह&ndash;</p>
<p>अत्रैव जपं कुर्यादनुचक्रैकत्वसंविदागमने ॥ २९-१४९ ॥</p>
<p>युगपल्लक्षविभेदप्रपञ्चितं नादवृत्त्यैव ।</p>
<p>&ldquo;क्रमशोऽनुचक्रदेव्यः संविच्चक्रं हि मध्यमं यान्ति ।&rdquo; (११२)</p>
<p>इत्यादिदृशा युगपदनुचक्रदेवीनामेकत्वेन मुख्यचक्ररूपायां<br>
संविदि यदागमनं विश्रान्तिस्तन्निमित्तमत्रैव संवित्परामर्शात्मनि<br>
उदीयमाने<br>
मन्त्रे नादामर्शमात्रमयतया</p>
<p>&ldquo;उदये सङ्गमे शान्तौ त्रिलक्षो जप उच्यते ।&rdquo;</p>
<p>इत्याद्युक्तेन लक्षविभेदेन प्रपञ्चितं जपं कुर्यात्&ndash;भूयो<br>
भूयोऽनुसन्धानं विदध्यात्&ndash;इत्यर्थः ॥</p>
<p>इदमेव च मुद्राणामपि परं वीर्यमिति अन्यत्र उक्तम्&ndash;इत्याह&ndash;</p>
<p>श्रीयोगसञ्चरेऽपि च मुद्रेयं योगिनीप्रिया परमा ॥ २९-१५० ॥</p>
<p>कोणत्रयान्तराश्रितनित्योन्मुखमण्डलच्छदे कमले ।<br>
सततावियुतं नालं षोडशदलकमलकलितसन्मूलम् ॥ २९-१५१ ॥</p>
<p>मध्यस्थनालगुम्फितसरोजयुगघट्टनक्रमादग्नौ ।<br>
मध्यस्थपूर्णसुन्दरशशधरदिनकरकलौघसङ्घट्टात् ॥ २९-१५२ ॥</p>
<p>त्रिदलारुणवीर्यकलासङ्गान्मध्येऽङ्कुरः सृष्टिः ।</p>
<p>कोणत्रयान्तर्वर्ति नित्योन्मुखं सदैव प्रविकस्वरं यत्</p>
<p>&ldquo;त्रिदलं भगपद्म तु … ।&rdquo;</p>
<p>इत्याद्युक्त्या मण्डलच्छदं त्रिदलं पौस्नं स्त्रैणं वा<br>
भगकमलं तत्र आप्यायकारितया सतवियुतं</p>
<p>&ldquo;यद्रेतः स भवेच्चन्द्रः… ।&rdquo;</p>
<p>इत्याद्युक्त्या षोडशदलेन चान्द्रमसेन कमलेन कलितम्, अत एव<br>
आनन्दनिर्भरत्वात् सत्, अत एव वक्ष्यमाणरूपायाः सृष्टेर्मूलम्<br>
उत्पत्तिधाम, यत् मध्यनाडीरूपं नालम्,</p>
<p>&ldquo;अम्बुवाहा भवेद्वामा मध्यमा शुक्रवाहिनी ।<br>
दक्षस्था रक्तवाहा च… ॥&rdquo;</p>
<p>इत्युक्त्या मध्यस्थेन तेन नालेन गुम्फितमुम्भितं यत्<br>
स्त्रीपुंससम्बन्धि सरोजयुगं तस्य परस्परसङ्घर्षक्रमेण,<br>
तन्मध्यस्थयोः पूर्णयोरविकलयोः, अत एव आनन्दमयतया<br>
सुन्दरयोरेतोरजोरूपयोः शशधरदिनकरयोः कलानां सङ्घट्टात्</p>
<p>&ldquo;शुचिर्नामाग्निरुद्भूतः सङ्घट्टात्सूर्यसोमयोः ।&rdquo;</p>
<p>इत्युक्त्या अग्नौ प्रमात्रेकरूपे समुल्लसिते त्रिदलस्य कमलस्य मध्ये<br>
रजोरेतःकलानां सङ्गात् यश्चित्प्रसरात्मा<br>
विश्वगर्भीकारसहिष्णुरङ्कुरः, सा सृष्टिर्बहिरपि तथावभासते&ndash;इत्यर्थः । तदुक्तम्&ndash;</p>
<p>&ldquo;भगे लिङ्गे स्थितो वह्निरन्तरे भास्करः स्थितः ।<br>
ऊर्ध्वे विप्रः स्थितः सोमः सङ्घट्टान्निष्क्रमेद्रसः ॥&rdquo;</p>
<p>इति,</p>
<p>&ldquo;तत्पीठं शाकिनीचक्रे सा सृष्टिः सचराचरे ।<br>
तत्क्षेत्रं बीजराजस्य ऋतुकालोद्भवस्य तु ॥</p>
<p>रजःपुष्पोपभोगस्य कुलस्यैवाकुलस्य च ।<br>
कर्णिकामध्यवर्तिनं हाटकं हाटकेश्वरम् ॥</p>
<p>शक्तिपद्मान्तरे लीनमद्वैतं परमं शिवम् ।&rdquo;</p>
<p>इति च ॥</p>
<p>ननु एवं मुद्रया बद्धया अस्य किं स्यात् ?&ndash;इत्याशङ्क्य आह&ndash;</p>
<p>इति शशधरवासरपतिचित्रगुसङ्घट्टमुद्रया झटिति ॥ २९-१५३ ॥</p>
<p>सृष्ट्यादिक्रममन्तः कुर्वंस्तुर्ये स्थितिं लभते ।</p>
<p>सङ्घट्टेत्यनेन अस्याः षडरसन्निवेशभाक्त्वमुक्तम् ॥</p>
<p>एवं मन्त्रवीर्यातिदेशद्वारकं मुद्रास्वरूपमभिधाय, परस्परस्य<br>
लोलीभावं दर्शयितुं पुनस्तद्वीर्यमपि मन्त्रेषु अतिदेष्टुमाह&ndash;</p>
<p>एतत्खेचरमुद्रावेशेऽन्योन्यस्य शक्तिशक्तिमतोः ॥ २९-१५४ ॥</p>
<p>पानोपभोगलीलाहासादिषु यो भवेद्विमर्शमयः ।<br>
अव्यक्तध्वनिरावस्फोटश्रुतिनादनादान्तैः ॥ २९-१५५ ॥</p>
<p>अव्युच्छिन्नानाहतरूपैस्तन्मन्त्रवीर्यं स्यात् ।</p>
<p>एतस्यां षडरमुद्रालक्षणायां खेचरीमुद्रायामावेशे<br>
शक्तिशक्तिमतोरन्योन्यस्य पानोपभोगादौ यो विमर्शात्मा अनुभवः<br>
समुदियात्, तदव्यक्ताद्यष्टभेदभिन्नपरनादामर्शस्वभावं<br>
मान्त्रं वीर्यं स्यात् ॥</p>
<p>अत्रैव पौनःपुन्येन भावनातस्तल्लाभो भवेत्&ndash;इत्याह&ndash;</p>
<p>इति चक्राष्टकरूढः सहजं जपमाचरन् परे धाम्नि ॥ २९-१५६ ॥</p>
<p>यद्भैरवाष्टकपदं तल्लभतेऽष्टककलाभिन्नम् ।</p>
<p>अष्टककलेति&ndash;अष्टभिरर्धचन्द्रादिभिरुन्मनान्ताभिः कलाभिर्भिन्नम्<br>
भेदितम्&ndash;इत्यर्थः ॥</p>
<p>ननु किं नाम चक्राष्टकं यदारूढोऽपि जपमाचरेत्?&ndash;इत्याशङ्क्य<br>
आह&ndash;</p>
<p>गमनागमनेऽवसितौ कर्णे नयने द्विलिङ्गसम्पर्के ॥ २९-१५७ ॥</p>
<p>तत्सम्मेलयोगे देहान्ताख्ये च यामले चक्रे ।</p>
<p>गमनागमने प्राणसहिते अपाने&ndash;इत्यर्थः । अवसितावध्यवसाये<br>
बुद्धाविति यावत् । सम्पर्कः&ndash;स्पर्शमात्रम् । तत्सम्मेलनयोगे इति<br>
तयोर्द्वयोर्लिङ्गयोः सम्मेलनयोगे सङ्घट्टावसरे&ndash;इत्यर्थः ।<br>
देहान्ताख्ये इति&ndash;द्वादशान्ते । यामले चक्रे इति&ndash;सर्वशेषः ॥</p>
<p>ननु अत्र किं नाम भैरवाष्टकस्य पदं यदपि<br>
अर्धचन्द्रादिभिरष्टाभिः कलाभिर्भिन्नं स्यात्?&ndash;इत्याशङ्क्य आह&ndash;</p>
<p>कुचमध्यहृदयदेशादोष्ठान्तं कण्ठगं यदव्यक्तम् ॥ २९-१५८ ॥</p>
<p>तच्चक्रद्वयमध्यगमाकर्ण्य क्षोभविगमसमये यत् ।<br>
निर्वान्ति तत्र चैवं योऽष्टविधो नादभैरवः परमः ॥ २९-१५९ ॥</p>
<p>ज्योतिर्ध्वनिसमीरकृतः सा मान्त्री व्याप्तिरुच्यते परमा ।</p>
<p>कुचमध्यहृदयदेशादारभ्य ओष्ठपुटपर्यन्तं शक्तेः<br>
कण्ठान्तः</p>
<p>&ldquo;यत्तदक्षरमक्षोभ्यं प्रियाकण्ठोदितं परम् ।<br>
सहजं नाद इत्युक्तं तत्त्वं नित्योदितं जपः ॥&rdquo;</p>
<p>इति</p>
<p>नित्यानन्दरसास्वादाद्धा हेति गलकोटरे ।<br>
स्वयम्भूः सुखदोच्चारः कामतत्त्वस्य वेदकः ॥&quot;</p>
<p>इत्यादिनिरूपितस्वरूपं यदव्यक्तप्रायं हाहेत्यक्षरद्वयमुदेति, तत्<br>
परस्परसङ्घट्टात्मनः क्षोभस्य विगमसमये<br>
योगिनीवक्त्रात्ममुख्यचक्रान्तर्विश्रान्तं परामृश्य यत् सर्वे निर्वान्ति<br>
विश्रान्तिं भजन्ते, तत्रैव निर्वाणात्मनि पदे य<br>
एवमव्यक्तादिरूपतया अष्टविधः, अत एव<br>
अर्धचन्द्रादिकलाष्टकोल्लसितः, अत एव परमो नादभैरवः; सा<br>
परमा मान्त्री व्याप्तिः सर्वत्र उच्यते&ndash;इति वाक्यार्थः । ज्योतिः<br>
अर्धचन्द्रः, ध्वनिः नादः, समीरः स्पर्शात्मा शक्तिः, अधस्तु<br>
चन्द्रेणैव व्याप्तमिति अर्थसिद्धम् ॥</p>
<p>अत्र च किं तत् भैरवाष्टकं का च मान्त्री व्याप्तिः?&ndash;इत्याशङ्क्य<br>
आह&ndash;</p>
<p>सकलाकलेशशून्यं कलाढ्यखमले तथा क्षपणकं च ॥ २९-१६० ॥</p>
<p>अन्तःस्थं कण्ठ्योष्ठ्यं चन्द्राद्व्याप्तिस्तथोन्मनान्तेयम् ।</p>
<p>एषां च शक्तिशक्तिमत्सामरस्यवेलायामुदयात्<br>
तदन्यतरव्यपदेशायोगात् नपुंसकत्वमेव उचितमिति तल्लिङ्गेन<br>
निर्देशः ॥</p>
<p>एवंव्याप्तिभावनादस्य सर्वत्रैव परभैरवीभावो भवेत्&ndash;इत्याह&ndash;</p>
<p>एवं कर्मणि कर्मणि यत्र क्वापि स्मरन् व्याप्तिम् ॥ २९-१६१ ॥</p>
<p>सततमलेपो जीवन्मुक्तः परभैरवीभवति ।</p>
<p>एवंविधे च मेलकावसरे गृहीतजन्मा परमुत्कृष्टः&ndash;इत्याह&ndash;</p>
<p>तादृङ्मेलककलिकाकलिततनुः कोऽपि यो भवेद्गर्भे ॥ २९-१६२ ॥</p>
<p>उक्तः स योगिनीभूः स्वयमेव ज्ञानभाजनं रुद्रः ।</p>
<p>श्रीवीरावलिशास्त्रे बालोऽपि च गर्भगो हि शिवरूपः ॥ १६३ ॥</p>
<p>ननु</p>
<p>&ldquo;इत्येवं देवदेवेशि आदियागस्तवोदितः ।&rdquo;</p>
<p>इतिदृशा आदियागशब्दस्य अत्र प्रवृत्तौ किं निमित्तम्?&ndash;इत्याशङ्क्य<br>
आह&ndash;</p>
<p>आदीयते यतः सारं तस्य मुख्यस्य चैष यत् ।<br>
मुख्यश्च यागस्तेनायमादियाग इति स्मृतः ॥ २९-१६४ ॥</p>
<p>तत्र तत्र च शास्त्रेऽस्य स्वरूपं स्तुतवान् विभुः ।<br>
श्रीवीरावलिहार्देशखमतार्णववर्तिषु ॥ २९-१६५ ॥</p>
<p>श्रीसिद्धोत्फुल्लमर्यादाहीनचर्याकुलादिषु ।</p>
<p>सारमिति&ndash;संवित्तत्त्वात्मकममृतलक्षणं च । तेन आदिश्च असौ याग<br>
इति, आदेर्मुख्यचक्रस्य याग इति च । अत एव अस्य सर्वागमेषु<br>
परमुत्कर्षः&ndash;इत्याह&ndash;तत्रेत्यादि । हार्देशः हृदयभट्टारकः,<br>
खेमतम् खेचरीमतम्, अर्णवः योन्यर्णवः, तद्वर्तिषु- अर्थात्<br>
ग्रन्थैकदेशेषु । उत्फुल्लेति&ndash;उत्फुल्लकमतम् । मर्यादाहीनम्<br>
निर्मर्यादशास्त्रम् । यथोक्तम्&ndash;</p>
<p>&ldquo;एष ते कौलिको यागः सद्यो योगविभूतिदः ।<br>
आख्यातः परमो गुह्यो द्वैतिनां मोहनः परम् ॥</p>
<p>वीराणां दुःखसुखदं लीलया भुक्तिमुक्तिदम् ।<br>
योगसन्धाप्रयोगेण पूजाह्नि हवनं स्मृतम् ॥</p>
<p>पशुमार्गस्थितानां तु मूढानां पापकर्मणाम् ।<br>
अप्रकाश्यं सदा देवि यथा किञ्चिन्महाधनम् ॥</p>
<p>न चात्र परमो यागः स्वभावस्थो महोदयः ।<br>
न कुण्डं नाग्नियजनं नाहुत्याचारमण्डलम् ॥</p>
<p>आवाहनं न चैवात्र न चैवात्र विसर्जनम् ।<br>
न मूर्तियागकरणं नान्यदासनमेव च ॥</p>
<p>व्रतचर्याविनिर्मुक्तं बहिर्द्रव्यविवर्जितम् ।<br>
स्वानन्दामृतसम्पूर्णं महदानन्दसिद्धिदम् ॥</p>
<p>केवलं चात्मसत्तायां सर्वशक्तिमयं शिवम् ।<br>
सर्वाकारं निराकारमात्मयोनिं परापरम् ॥</p>
<p>भावयेत्तन्महायोगी पूजयेच्चक्रनायकम् ।<br>
एतद्रहस्यं परमं गुह्यं चोत्तमयोजितम् ॥</p>
<p>संस्फुरत्कौलिकाम्नायं त्वत्स्नेहादद्य योजितम् ।<br>
सुगुप्तं कारयेन्नित्यं न देयं वीरवत्सले ॥</p>
<p>द्वैतिनां स्वल्पबुद्धीनां लोभोपहतचेतसाम् ।<br>
मायिनां क्रूरसत्त्वानां जिज्ञासूनां न चैव हि ॥</p>
<p>पृथिवीमपि यो दत्त्वा मूकवत्क्ष्मातले वसेत् ।<br>
तदा सिद्ध्यति मन्त्रज्ञः सिद्धमेलापकं लभेत ॥</p>
<p>सर्वामयविनिर्मुक्तो देहेनानेन सिद्ध्यति ।<br>
अनेन योगमार्गेण नानृतं प्रवदाम्यहम् ॥&rdquo;</p>
<p>इति ॥</p>
<p>इह विद्यामन्त्रमुद्रामण्डलात्मतया चतुष्पीठं तावच्छास्त्रम् ।<br>
तत्र मन्त्रमुद्रात्मनः पीठद्वयस्य सम्प्रदाय उक्तः ।<br>
इदानीमत्रैव अवशिष्टस्य विद्यामण्डलात्मनोऽपि अस्य सम्प्रदायं<br>
निरूपयति&ndash;</p>
<p>युग्मस्यास्य प्रसादेन व्रतयोगविवर्जितः ॥ २९-१६६ ॥</p>
<p>सर्वदा स्मरणं कृत्वा आदियागैकतत्परः ।<br>
शक्तिदेहे निजे न्यस्येद्विद्यां कूटमनुक्रमात् ॥ २९-१६७ ॥</p>
<p>ध्यात्वा चन्द्रनिभं पद्ममात्मानं भास्करद्युतिम् ।<br>
विद्यामन्त्रात्मकं पीठद्वयमत्रैव मेलयेत् ॥ २९-१६८ ॥</p>
<p>अस्य उक्तस्य मन्त्रमुद्रात्मनः पीठयुग्मस्य<br>
प्रसादादनुसन्धानमात्रेणैव व्रतयोगादिनिरपेक्षः<br>
सर्वकालमादियागपरायणो गुरुः शाक्तं पद्ममानन्दनिर्भरत्वात्<br>
चन्द्रनिभमात्मानं विकासाधायकतया भास्करद्युतिमनुध्याय शाक्ते<br>
निजे देहे क्रमादभीप्सितां शक्तिप्रधानां विद्याम्, शिवप्रधानं<br>
कूटं मन्त्रं च न्यस्येत् येन अत्रैव<br>
समनन्तरोक्तयुक्त्यनुसन्धानतारतम्यात् विद्यामन्त्रात्मकमपि<br>
पीठद्वयं मीलितं स्यात् ॥ १६८ ॥</p>
<p>एतच्च अस्माभिरतिरहस्यत्वात् निर्भज्य नोक्तमिति स्वयमेव अवधार्यम्&ndash;<br>
इत्याह&ndash;</p>
<p>न पठ्यते रहस्यत्वात्स्पष्टैः शब्दैर्मया पुनः ।<br>
कुतूहली तूक्तशास्त्रसम्पाठादेव लक्षयेत् ॥ २९-१६९ ॥</p>
<p>अत्रैव मण्डलात्मतामपि अभिधातुमाह&ndash;</p>
<p>यद्भजन्ते सदा सर्वे यद्वान् देवश्च देवता ।<br>
तच्चक्रं परमं देवीयागादौ सन्निधापकम् ॥ २९-१७० ॥</p>
<p>देह एव परं लिङ्गं सर्वतत्त्वात्मकं शिवम् ।<br>
देवताचक्रसञ्जुष्टं पूजाधाम तदुत्तमम् ॥ २९-१७१ ॥</p>
<p>तदेव मण्डलं मुख्यं त्रित्रिशूलाब्जचक्रखम् ।<br>
अत्रैव देवताचक्रं बहिरन्तः सदा यजेत् ॥ २९-१७२ ॥</p>
<p>स्वस्वमन्त्रपरामर्शपूर्वं तज्जन्मभी रसैः ।<br>
आनन्दबहुलैः सृष्टिसंहारविधिना स्पृशेत् ॥ २९-१७३ ॥</p>
<p>यद्वानिति&ndash;आद्याधारवान् । देवता चेति&ndash;अर्थात् तद्वती । चक्रमिति&ndash;<br>
मुख्यं चक्रम् । अत एव उक्तम्&ndash;परममिति त्रित्रिशूलाब्जचक्रखमिति</p>
<p>&ldquo;त्रित्रिशूलेऽत्र सप्तारे श्लिष्टमात्रेण मध्यतः ।<br>
पद्मानामथ चक्राणां व्योम्नां वा सप्तकं भवेत् ॥&rdquo; (३१।२८)</p>
<p>इति वक्ष्यमाणनीत्या तद्रूपम्&ndash;इत्यर्थः । स्वस्वेति&ndash;अभीप्सितस्य ।<br>
तज्जन्मभिरिति&ndash;मुख्यचक्रोद्गतैः कुण्डगोलकादिभिः ।<br>
सृष्टिसंहारविधिनेति&ndash;शान्तोदितक्रमेण&ndash;इत्यर्थः ॥ १७३ ॥</p>
<p>एवञ्च अस्य किं स्यात्?&ndash;इत्याशङ्क्य आह&ndash;</p>
<p>तत्स्पर्शरभसोद्बुद्धसंविच्चक्रं तदीश्वरः ।<br>
लभते परमं धाम तर्पिताशेषदैवतः ॥ २९-१७४ ॥</p>
<p>अनुयागोक्तविधिना द्रव्यैर्हृदयहारिभिः ।<br>
तथैव स्वस्वकामर्शयोगादन्तः प्रतर्पयेत् ॥ २९-१७५ ॥</p>
<p>अनुयागोक्तविधिनेति&ndash;यदुक्तं प्राक्&ndash;</p>
<p>&ldquo;यद्यदेवास्य मनसि विकासित्वं प्रयच्छति ।<br>
तेनैव कुर्यात् पूजां स इति शम्भोर्विनिश्चयः ॥&rdquo; (२६।५५)</p>
<p>इत्यादि उपक्रम्य</p>
<p>&ldquo;शिवाभेदभराद्भाववर्गश्च्योतति यं रसम् ।<br>
तमेव परमे धाम्नि पूजनायार्पयेद् बुधः ॥&rdquo; (२६।६१)</p>
<p>इति ॥१७५ ॥</p>
<p>एतच्च आदरातिशयमवद्योतयितुं प्राक्संवादितेनापि<br>
निजस्तोत्रैकदेशेन संवादयति&ndash;</p>
<p>कृत्वाधारधरां चमत्कृतिरसप्रोक्षाक्षणक्षालिता-</p>
<p>मात्तैर्मानसतः स्वभावकुसुमैः स्वामोदसन्दोहिभिः ।</p>
<p>आनन्दामृतनिर्भरस्वहृदयानर्घार्घपात्रक्रमात्</p>
<p>त्वां देव्या सह देहदेवसदने देवार्चयेऽहर्निशम् ॥ २९-१७६ ॥</p>
<p>न च एवमस्माभिः स्वोपज्ञमेवोक्तम्&ndash;इत्याह&ndash;</p>
<p>श्रीवीरावल्यमर्यादप्रभृतौ शास्त्रसञ्चये ।<br>
स एष परमो यागः स्तुतः शीतांशुमौलिना ॥ २९-१७७ ॥</p>
<p>एष इति देहविषयः, यदभिप्रायेणैव</p>
<p>श्वदेह एवायतनं नान्यदायतनं व्रजेत् ।&quot;</p>
<p>इत्यादि अन्यत्र उक्तम् ॥१७७ ॥</p>
<p>एतच्च देहे इव प्राणेऽपि कार्यम्&ndash;इत्याह&ndash;</p>
<p>अथवा प्राणवृत्तिस्थं समस्तं देवतागणम् ।<br>
पश्येत्पूर्वोक्तयुक्त्यैव तत्रैवाभ्यर्चयेद्गुरुः ॥ २९-१७८ ॥</p>
<p>कथं च अत्र पूजनं कार्यम्&ndash;इत्याह&ndash;</p>
<p>प्राणाश्रितानां देवीनां ब्रह्मनासादिभेदिभिः ।<br>
करन्ध्रैर्विशतापानचान्द्रचक्रेण तर्पणम् ॥ २९-१७९ ॥</p>
<p>ब्रह्मेति&ndash;ब्रह्मरन्ध्रम् ॥१७९ ॥</p>
<p>एवञ्च अस्य किं स्यात् ?&ndash;इत्याशङ्क्य आह&ndash;</p>
<p>एवं प्राणक्रमेणैव तर्पयेद्देवतागणम् ।<br>
अचिरात्तत्प्रसादेन ज्ञानसिद्धीरथाश्नुते ॥ २९-१८० ॥</p>
<p>यद्वा किमनात्मरूपैर्देहादिभिः, संविन्निष्ठतयैव देवीचक्रं<br>
तर्पयेत्&ndash;इत्याह&ndash;</p>
<p>संविन्मात्रस्थितं देवीचक्रं वा संविदर्पणात् ।<br>
विश्वाभोगप्रयोगेण तर्पणीयं विपश्चिता ॥ २९-१८१ ॥</p>
<p>संविदर्पणादिति व्याख्यातं विश्वाभोगप्रयोगेणेति, अत एव<br>
विपश्चितेति उक्तम् ॥ १८१ ॥</p>
<p>ननु विपश्चितोऽपि सति देहादौ संविन्मात्रस्थितं देवीचक्रं कथं<br>
तर्पणीयम्&ndash;इत्याह&ndash;</p>
<p>यत्र सर्वे लयं यान्ति दह्यन्ते तत्त्वसञ्चयाः ।<br>
तां चितिं पश्य कायस्थां कालानलसमप्रभाम् ॥ २९-१८२ ॥</p>
<p>यत्र सर्वे सकलाद्याः प्रमातारो भूतभावाद्यात्मकानि प्रमेयाणि च<br>
तदेकसाद्भावं यान्ति तामशेषविश्वसंहारकारित्वात्<br>
कालानलसमप्रभां कायस्थां चितिं पश्य, सत्यपि देहादौ चिदेव<br>
एका सर्वतः परिस्फुरति&ndash;इत्यर्थः ॥ १८२ ॥</p>
<p>एतदेव स्फुटयति&ndash;</p>
<p>शून्यरूपे श्मशानेऽस्मिन् योगिनीसिद्धसेविते ।<br>
क्रीडास्थाने महारौद्रे सर्वास्तमितविग्रहे ॥ २९-१८३ ॥</p>
<p>स्वरश्मिमण्डलाकीर्णे ध्वंसितध्वान्तसन्ततौ ।<br>
सर्वैर्विकल्पैर्निर्मुक्ते आनन्दपदकेवले ॥ २९-१८४ ॥</p>
<p>असङ्ख्यचितिसम्पूर्णे श्मशाने चितिभीषणे ।<br>
समस्तदेवताधारे प्रविष्टः को न सिद्ध्यति ॥ २९-१८५ ॥</p>
<p>अस्मिन्नसङ्ख्याभिः सुखदुःखाद्यात्मिकाभिश्चितिभिः सम्पूर्णे, अत<br>
एव संसारयातनादायितया महारौद्रे, अत एव परिहरणीयत्वादिना<br>
श्मशानप्राये शरीरे प्रविष्टः अन्तर्मुखीभूतः को न सिद्ध्यति&ndash;<br>
इति सम्बन्धः । कीदृशे च अस्मिन् ? अन्तर्मुखी भावादेव तत्र<br>
अहन्ताविगलनात् शून्यरूपे, अत एव सर्वेषां<br>
सकलादीनामस्तमितविग्रहे, अत एव ध्वंसितध्वान्तसन्ततौ<br>
प्रध्वस्तभेदान्धकारे, अत एव सर्वैर्विकल्पैर्निर्मुक्ते, अत एव<br>
स्वस्मिन्नेव, न तु बाह्ये, रश्मिमण्डलेन चक्षुरादीन्द्रियदेवतावर्गेण<br>
आकीर्णे, अत एव योगिनीसिद्धसेविते समस्तदेवताधारे, अत एव</p>
<p>&ldquo;क्रीडन्ति विविधैर्भावैर्देव्यः पिण्डान्तरस्थिताः ।&rdquo;</p>
<p>इति आसामेव क्रीडास्थाने, अत एव सर्वदेवतासङ्केतस्थानतया<br>
श्मशाने, अत एव सर्वसंहारकारिण्या प्रमात्रेकरूपया चित्या<br>
भीषणे, अत एव आनन्दपदकेवले स्वात्ममात्रविश्रान्ते&ndash;इत्यर्थः ॥<br>
१८५ ॥</p>
<p>न च एतदस्मदुपज्ञमेव&ndash;इत्याह&ndash;</p>
<p>श्रीमद्वीरावलीशास्त्रे इत्थं प्रोवाच भैरवी ।</p>
<p>अत्र संवित्क्रमश्चर्यामयः कटाक्षितोऽपि अतिरहस्यत्वात् निर्भज्य<br>
भेदेन नोक्त इति न विद्वद्भिरस्मभ्यमभ्यसूयितव्यम् ॥</p>
<p>एवं दौतविध्यनुषक्तं रहस्योपनिषत्क्रममुपसंहरन्<br>
दीक्षाविधिमवतारयति&ndash;</p>
<p>इत्थं यागं विधायादौ तादृशौचित्यभागिनम् ॥ २९-१८६ ॥</p>
<p>लक्षैकीयं स्वशिष्यं तं दीक्षयेत्तादृशि क्रमे ।</p>
<p>लक्षैकीयमिति बहुशः परीक्षौचित्यलब्धम्, अत एवोक्तं<br>
स्वशिष्यमिति, तादृशौचित्यभागिनमिति । तादृशीति<br>
एवन्निरूपितस्वरूपे ॥</p>
<p>तदेव आह&ndash;</p>
<p>रुद्रशक्त्या तु तं प्रोक्ष्य देवाभ्याशे निवेशयेत् ॥ २९-१८७ ॥</p>
<p>भुजौ तस्य समालोक्य रुद्रशक्त्या प्रदीपयेत् ।<br>
तयैवास्यार्पयेत्पुष्पं करयोर्गन्धदिग्धयोः ॥ २९-१८८ ॥</p>
<p>निरालम्बौ तु तौ तस्य स्थापयित्वा विचिन्तयेत् ।<br>
रुद्रशक्त्याकृष्यमाणौ दीप्तयाङ्कुशरूपया ॥ २९-१८९ ॥</p>
<p>ततः स स्वयमादाय वस्त्रं बद्धदृशिर्भवेत् ।<br>
स्वयं च पातयेत्पुष्पं तत्पाताल्लक्षयेत्कुलम् ॥ २९-१९० ॥</p>
<p>ततोऽस्य मुखमुद्धाट्य पादयोः प्रणिपातयेत् ।<br>
हस्तयोर्मूर्ध्नि चाप्यस्य देवीचक्रं समर्चयेत् ॥ २९-१९१ ॥</p>
<p>रुद्रशक्तिः परया मातृसद्भावेन वा सम्पुटिता मालिनी ।<br>
प्रदीपयेदिति&ndash;हृद्गतशक्तिपुञ्जस्य अङ्गुलिद्वारनिःसृतस्य<br>
आकर्षणक्रमेण उत्तेजयेत्&ndash;इत्यर्थः । तयैवेति&ndash;रुद्रशक्त्या ।<br>
निरालम्बाविति&ndash;विगलितसांसारिककृत्रिमनिजशक्तिकत्वात्<br>
निर्जीवप्रायौ&ndash;इत्यर्थः । अङ्कुशरूपयेति&ndash;आकर्षणौचित्यात् । तत<br>
इति&ndash;भुजयोः रुद्रशक्त्याकृष्यमाणत्वेन चिन्तनात् हेतोः ।<br>
लक्षयेदिति&ndash;एवं हि अस्य स्वकुलमनायासेन सिद्ध्येदिति ।<br>
प्रणिपातयेदिति&ndash;शक्तिरेव ॥ १९१ ॥</p>
<p>देवीचक्रं च अत्र कथमर्चयेत् ?&ndash;इत्याशङ्क्य आह&ndash;</p>
<p>आकर्ष्याकर्षकत्वेन प्रेर्यप्रेरकभावतः ।</p>
<p>हस्तयोर्हि प्रेर्यत्वेन देवीचक्रमभ्यर्चयेत् मूर्ध्नि च प्रेरकत्वेन ।<br>
यतस्तदाकर्षणीयं तच्च आकर्षकम् । एवं हि मूर्ध्नि पूजितस्य<br>
देवीचक्रस्य सामर्थ्येन आकृष्टं हस्तद्वयम् । तत्रैव पाततः<br>
शिवहस्ततां यायादिति । यदुक्तम्&ndash;</p>
<p>&ldquo;ततोऽस्य मस्तके चक्रं हस्तयोश्चार्च्य योगवित् ।<br>
तद्धस्तौ प्रेरयेच्छक्त्या यावन्मूर्धान्तमागतौ ॥</p>
<p>शिवहस्तविधिः प्रोक्तः सद्यःप्रत्ययकारकः ।&rdquo;</p>
<p>इति ॥</p>
<p>यदा पुनरेवं शिवहस्तविधिर्न सिद्ध्येत्, तदा शास्त्रान्तरीयं<br>
क्रममनुतिष्ठेत्&ndash;इत्याह&ndash;</p>
<p>उक्तं श्रीरत्नमालायां नाभिं दण्डेन सम्पुटम् ॥ २९-१९२ ॥</p>
<p>वामभूषणजङ्घाभ्यां नितम्बेनाप्यलङ्कृतम् ।<br>
शिष्यहस्ते पुष्पभृते चोदनास्त्रं तु योजयेत् ॥ २९-१९३ ॥</p>
<p>यावत्स स्तोभमायातः स्वयं पतति मूर्धनि ।<br>
शिवहस्तः स्वयं सोऽयं सद्यः प्रत्ययकारकः ॥ २९-१९४ ॥</p>
<p>अनेनैव प्रयोगेण चरुकं ग्राहयेद्गुरुः ।<br>
शिष्येण दन्तकाष्ठं च तत्पातः प्राग्वदेव तु ॥ २९-१९५ ॥</p>
<p>नाभिः क्षः । दण्ड रेफः, तेन सम्पुटमूर्ध्वाधः सम्भिन्नम्&ndash;<br>
इत्यर्थः । वामभूषणम् ऊ । वामजङ्घा औ । नितम्बं म् । स च<br>
अर्थाद्बिन्दुरूपः । तेन रक्ष्त्रौं । स इति&ndash;शिवहस्तः । तदुक्तं<br>
तत्र-</p>
<p>&ldquo;मूलदण्डं समुद्धृत्य नाभिस्थं वर्णमुद्धरेत् ।<br>
शूलदण्डासनस्थं तु वामभूषणसंयुतम् ॥</p>
<p>वामजङ्घासमायुक्तं नितम्बालङ्कृतं प्रिये ।<br>
दिव्यास्त्रमेतत्परमं नापुण्यो लभते स्फुटम् ॥&rdquo;</p>
<p>इति उपक्रम्य</p>
<p>&ldquo;शिवहस्ते महेशानि इदं कूटं तु योजयेत् ।<br>
यावत् स्तुभ्यत्यसौ देवि स्वयमेव चलत्यसौ ॥&rdquo;</p>
<p>इति । सद्यः प्रत्ययकारक इति&ndash;यत्रैव शरीरचक्रे झटिति हस्तः<br>
पतति, तत्रैव अभ्यासपरो भवेत्&ndash;इति गुरवः । अनेनैवेति&ndash;<br>
आकर्ष्याकर्षकभावलक्षणेन । चरुकमिति&ndash;अर्थात् देवीभ्योऽग्रे<br>
दापयित्वा । शिष्येणेति&ndash;प्रयोज्यकर्तरि तृतीया । प्राग्वदेवेति&ndash;<br>
पञ्चदशाह्निकोक्तवत् ॥ १९५ ॥</p>
<p>ननु एकेनैव नेत्रपटग्रहाद्यात्मना करस्तोभेन अस्य शक्त्यावेशो<br>
लक्षित इति किं पुनस्तद्वचनेन ?&ndash;इत्याशङ्क्य आह&ndash;</p>
<p>करस्तोभो नेत्रपटग्रहात् प्रभृति यः किल ।<br>
दन्तकाष्ठसमादानपर्यन्तस्तत्र लक्षयेत् ॥ २९-१९६ ॥</p>
<p>तीव्रमन्दादिभेदेन शक्तिपातं तथाविधम् ।</p>
<p>तत्रेति&ndash;एवंविधे करस्तोभे । तथाविधमिति&ndash;तीव्रमन्दादिभेदम् ।<br>
अयमत्र आशयः&ndash;यदा हि यत्रैव चक्रे पुष्पपातो वृत्तस्तत्रैव<br>
प्रणामः, तत्रैव चरुदानम्, तत एव तद्ग्रहणमित्यादि; तदा तीव्रः<br>
शक्तिपातो लक्षणीयः, अन्यथा तु मन्दः इति । तदुक्तम्&ndash;</p>
<p>&ldquo;एतेषां चलनान्मन्त्री शक्तिपातं परीक्षयेत् ।<br>
मन्दतीव्रादिभेदेन मन्दतीव्रादिकं बुधः ॥&rdquo;</p>
<p>इति ॥</p>
<p>एवमियता अस्मद्दर्शने समयिदीक्षोक्ता&ndash;इत्याह&ndash;</p>
<p>इत्येष समयी प्रोक्तः श्रीपूर्वे करकम्पतः ॥ २९-१९७ ॥</p>
<p>न च एतदिह अपूर्वतया उक्तम्&ndash;इत्याह&ndash;</p>
<p>समयी तु करस्तोभादिति श्रीभोगहस्तके ।</p>
<p>यच्छ्रीपञ्चाशिका</p>
<p>समयी तु करस्तोभान्<br>
मुद्रया पुत्रको भवेत् ।&quot;</p>
<p>इत्यादि ॥</p>
<p>अत्रैव प्रक्रियान्तरमाह&ndash;</p>
<p>चर्वेव वा गुरुर्दद्याद्वामामृतपरिप्लुतम् ॥ २९-१९८ ॥</p>
<p>निःशङ्कं ग्रहणाच्छक्तिगोत्रो मायोज्झितो भवेत् ।<br>
सकम्पस्त्वाददानः स्यात् समयी वाचनादिषु ॥ २९-१९९ ॥</p>
<p>कालान्तरेऽध्वसंशुद्ध्या पालनात्समयस्थितेः ।<br>
सिद्धिपात्रमिति श्रीमदानन्देश्वर उच्यते ॥ २९-२०० ॥</p>
<p>चर्विति&ndash;रत्नपञ्चाद्यात्मकम् । यदुक्तम्&ndash;</p>
<p>&ldquo;देहस्थं तु चरुं वक्ष्ये यत्सुरैरपि दुर्लभम् ।<br>
शिवाम्बु रेतो रक्तं च नालाज्यं विश्वनिर्गमः ॥</p>
<p>अतो विधानपूर्वं तु देहस्थं ग्राहयेच्चरुम् ।&rdquo;</p>
<p>इति । शक्तिगोत्र इति&ndash;ब्रह्म्याद्यंशकरूपः&ndash;इत्यर्थः । अत एव<br>
निःशङ्कं ग्रहणात् मायोज्झितः<br>
साक्षात्कृताविकल्पनिरुपायसंवित्तत्त्वो भवेत्&ndash;इत्यर्थः । अत एव<br>
चरुभोजनादेरनुपायपरिकरत्वं प्राक् संवादितम् । सशङ्कः<br>
पुनरेतदाददानो वाचनश्रवणादौ समयी योग्यः स्याद्येन<br>
उत्तरकालं तत्तच्छास्त्रीयसमयपरिपालनसूचिततीव्रशक्तिपातः<br>
षड्विधस्य अध्वनः सम्यक् पुत्रकदीक्षा क्रमेण शुद्ध्या<br>
मोक्षलक्ष्मीलक्षणायाः सिद्धेर्भाजनं भवेत् । न च एतत्<br>
स्वोपज्ञमेव उक्तम्&ndash;इत्याह&ndash;श्रीमदानन्देश्वर उच्यते इति ॥ २९-२०० ॥</p>
<p>एवं समयिदीक्षामभिधाय, पुत्रकदीक्षां वक्तुमुपक्रमते&ndash;</p>
<p>यदा तु पुत्रकं कुर्यात्तदा दीक्षां समाचरेत् ।</p>
<p>इह तावत्</p>
<p>&ldquo;वेधदीक्षां विना दीक्षां यो यस्य कुरुते प्रिये ।<br>
द्वावेतौ नरकं यात इति शाक्तस्य निश्चयः ॥&rdquo;</p>
<p>इत्याद्युक्त्या विना आवेशं शिष्यस्य दीक्षा न कार्येति प्रथममावेश<br>
एव उत्पादनीयो येन अस्य दीक्षायोग्यत्वे ज्ञाते<br>
गुरुस्तत्प्रक्रियामनुतिष्ठेत्, अन्यथा पुनर्दीक्षार्हत्वाभावात् स<br>
त्याज्य एव । यद्वक्ष्यते&ndash;</p>
<p>&ldquo;यस्य त्वेवमपि स्यान्न तमत्रोपलवत्त्यजेत् ।&rdquo; (२९।२११)</p>
<p>इति ॥</p>
<p>समावेशः सर्वशास्त्रेषु अविगानेन उक्त इति दर्शयितुं<br>
श्रीरत्नमालायामुक्तं तल्लक्षणं तावदर्थगत्या अभिधत्ते&ndash;</p>
<p>उक्तं श्रीरत्नमालायां नादिफान्तां ज्वलत्प्रभाम् ॥ २९-२०१ ॥</p>
<p>न्यस्येच्छिखान्तं पतति तेनात्रेदृक् क्रमो भवेत् ।</p>
<p>तेनेति&ndash;एवंविधेन न्यासेन हेतुना । पततीति&ndash;<br>
देहाद्यात्मग्रहपरिहारेण रुद्रशक्तिमेव आविशति&ndash;इत्यर्थः ।<br>
तदुक्तं तत्र&ndash;</p>
<p>&ldquo;ततो न्यस्येत्तु शिष्यस्य मालिनीं जगदम्बिकाम् ।<br>
ज्वलज्ज्वलनसङ्काशां पादाद्यावच्छिखान्तकम् ॥</p>
<p>नादिफान्तसमुच्चारात् पातयेद्विह्वलेन्द्रियम् ।<br>
एषा दीक्षा महादेवी मालिनीविजये प्रिये ॥&rdquo;</p>
<p>इति । तेनेति&ndash;काकाक्षिवद्योज्यम्, तत् तेनेति&ndash;पातेन हेतुना । अत्रेति<br>
पुत्रकदीक्षायाम् । ईदृक्&ndash;वक्ष्यमाणः ॥ तमेव आह&ndash;</p>
<p>प्रोक्षितस्य शिशोर्न्यस्तप्रोक्तशोध्याध्वपद्धतेः ॥ २९-२०२ ॥</p>
<p>ऋजुदेहजुषः शक्तिं पादान्मूर्धान्तमागताम् ।<br>
पाशान्दहन्तीं सन्दीप्तां चिन्तयेत्तन्मयो गुरुः ॥ २९-२०३ ॥</p>
<p>उपविश्य ततस्तस्य मूलशोध्यात् प्रभृत्यलम् ।<br>
अन्तशोध्यावसानान्तां दहन्तीं चिन्तयेत्क्रमात् ॥ २९-२०४ ॥</p>
<p>एवं सर्वाणि शोध्यानि तत्त्वादीनि पुरोक्तवत् ।<br>
दग्ध्वा लीनां शिवे ध्यायेन्निष्कले सकलेऽथवा ॥ २९-२०५ ॥</p>
<p>योगिना योजिता मार्गे सजातीयस्य पोषणम् ।<br>
कुरुते निर्दहत्यन्यद्भिन्नजातिकदम्बकम् ॥ २९-२०६ ॥</p>
<p>तन्मय इति&ndash;दीप्तशक्तिमयः । तत इति&ndash;उत्थानानन्तरम् ।<br>
मूलशोध्यमादिशोध्यं यथा कलाध्वनि निवृत्तिः, अन्तशोध्यं यथा<br>
अत्रैव शान्त्यतीता । एवमिति &ndash;मूलशोध्यादारभ्य अन्तशोध्यावसानम्<br>
। पुरेति&ndash;तत्त्वदीक्षाप्रकरणे । निष्कले इति&ndash;पुत्रकाद्यपेक्षया ।<br>
सकले इति&ndash;साधकोद्देशेन । मार्गे इति&ndash;मध्यधाम्नि । सजातीयम्&ndash;<br>
चैतन्यम् । भिन्नजातीयाः&ndash;मलाद्याः ॥ २०६ ॥</p>
<p>ननु एवमस्य किं फलम्?&ndash;इत्याशङ्क्य आह&ndash;</p>
<p>+++(दीक्षया)+++ अनया शोध्यमानस्य<br>
शिशोस् तीव्रादि-भेदतः ।<br>
शक्तिपाताच् चिति+++(←चित्)+++-व्योम+++(←बाह्यसम्पर्कात् प्राग् वर्तमती शून्यता)+++-<br>
प्राणनाऽन्तर्-बहिस्-तनूः ॥ २९-२०७ ॥</p>
<p>आविशन्ती रुद्र-शक्तिः<br>
क्रमात् सूते फलं त्व् इदम् ।<br>
+++(चिति)+++ आनन्दम्, +++(व्योम्नि)+++ उद्भवं, +++(प्राणे)+++ कम्पं,<br>
+++(अन्तस्-तनौ बुद्धि-पुर्य्-अष्टके)+++ निद्रां +++(बहिस्-तनौ अहन्तावष्टम्भ-भङ्गात्)+++  घूर्णिं च देहगाम् ॥ २९-२०८ ॥</p>
<details><summary>मूलम्</summary>
<p>अनया शोध्यमानस्य शिशोस्तीव्रादिभेदतः ।<br>
शक्तिपाताच्चितिव्योमप्राणनान्तर्बहिस्तनूः ॥ २९-२०७ ॥</p>
<p>आविशन्ती रुद्रशक्तिः क्रमात्सूते फलं त्विदम् ।<br>
आनन्दमुद्भवं कम्पं निद्रां घूर्णिं च देहगाम् ॥ २९-२०८ ॥</p>
</details>
<p>एवमस्य दग्ध-पाशस्य शिष्यस्य तीव्र-तीव्रात् <strong>शक्ति-पातात् चितिं</strong> साक्षाद् आत्मानम् <strong>आविशन्ती रुद्र-शक्तिर् आनन्दं सूते</strong> यावत्,<br>
मन्द-मन्दात् शक्तिपातात् देहम् <strong>आविशन्ती घूर्णिम्</strong> +++(सूते)+++।<br>
यतः <strong>चिताव्</strong> आनन्द-रूपत्वाद् <strong>आनन्दस्य</strong> औचित्यम्, शून्यात्मनि <strong>व्योम्नि</strong> अवकाशवत्त्वाद् <strong>उद्भवस्य</strong>, <strong>प्राणात्मनि</strong> वायौ तत्-कारित्वात् <strong>कम्पस्य</strong>, <strong>अन्तस्-तनौ</strong> बुद्धि-पुर्य्-अष्टके तत्-तन्-मायीय-वृत्ति-निरोधात् <strong>निद्रायाः</strong>, <strong>बहिस् तनाव्</strong> अहन्तावष्टम्भ-भङ्गात् <strong>घूर्णिर्</strong> इति ।<br>
एवं हि साक्षाद् अस्य दीक्षा वृत्तेति गुरोर् आश्वासो भवेत् &ndash;इति भावः ॥ २०८ ॥</p>
<p>एवमस्य स्तोभितपाशतया शिवे एव योजनिका जातेति तदैव देहपातः<br>
प्रसजेत् ?&ndash;इत्याशङ्क्य आह&ndash;</p>
<p>एवं स्तोभितपाशस्य योजितस्यात्मनः शिवे ।<br>
शेषभोगाय कुर्वीत सृष्टिं संशुद्धतत्त्वगाम् ॥ २९-२०९ ॥</p>
<p>शेषस्य&ndash;एतद्देहारम्भकस्य कर्मणः । सृष्टिमिति&ndash;अर्थादेतद्देह<br>
गतामेव ॥ २०९ ॥</p>
<p>एवमपि यदि एतच्चिह्नानुदयात् मन्दशक्तिपातवतः कस्यचित् न<br>
अयमेवमावेशो जायते, तदा एवमस्य संस्कारान्तरं कुर्यात्&ndash;इत्याह&ndash;</p>
<p>अथवा कस्यचिन्नैवमावेशस्तद्दहेदिमम् ।<br>
बहिरन्तश्चोक्तशक्त्या पतेदित्थं स भूतले ॥ २९-२१० ॥</p>
<p>यस्य त्वेवमपि स्यान्न तमत्रोपलवत्त्यजेत् ।</p>
<p>युगपदेव ऊर्ध्वाधो वमदग्निपुञ्जस्य ऊर्ध्वमुखस्य त्रिकोणस्य<br>
अन्तरुपवेशितं सर्वतो रेफवलितं ज्वालाकलापमय्या शक्त्या<br>
बहिरन्तश्च दहेत्&ndash;इति गुरवः । स्यान्नेति&ndash;आवेशः । उपलवदिति&ndash;<br>
अनायातशक्तिपातत्वात् निबिडजडिमानम्&ndash;इत्यर्थः ॥</p>
<p>एवं परित्यक्तो हि शिष्यः संसारे एव मज्जनोन्मज्जनानि कुरुते इति<br>
तदनुजिघृक्षापरतया गुरुतः शास्त्रतश्च सिद्धमप्रतिहतं<br>
दीक्षान्तरं वक्तुमाह&ndash;</p>
<p>अथ सप्रत्ययां दीक्षां वक्ष्ये तुष्टेन धीमता ॥ २९-२११ ॥</p>
<p>शम्भुनाथेनोपदिष्टां दृष्टां सद्भावशासने ।</p>
<p>सद्भावशासने इति&ndash;श्रीतन्त्रसद्भावे ॥</p>
<p>तामेव आह&ndash;</p>
<p>सुधाग्निमरुतो मन्दपरकालाग्निवायवः ॥ २९-२१२ ॥</p>
<p>वह्निसौधासुकूटाग्निवायुः सर्वे सषष्ठकाः ।<br>
एतत्पिण्डत्रयं स्तोभकारि प्रत्येकमुच्यते ॥ २९-२१३ ॥</p>
<p>सुधा सः, अग्निः रः, मरुत् यः, एवंस्र्यम्; मन्दः डकारः,<br>
तत्परः फणभृच्छब्दवाच्यः ढकारः, (कालः )<br>
प्राणशमनोऽन्तकः मः, अग्निः रः, वायुः यः, एवं ड्ढ्म्य्रम्;<br>
वह्निः रः, (सौधः ) सोमः सः, असुः प्राण हः, कूटम् क्षः,<br>
अग्निः रः, वायुः यः, एवं रस्ह्क्ष्यूई । अत्र समाहारे द्वन्द्वः ।<br>
सर्वे इति त्रयोऽपि पिण्डाः । सषष्ठका इति&ndash;ऊकारासनस्था अर्थात्<br>
बिन्द्वादिलाञ्छिताश्च । प्रत्येकमिति&ndash;व्यस्तम्&ndash;इत्यर्थः । तदुक्तं<br>
तत्र&ndash;</p>
<p>&ldquo;अथैवमपि यस्य स्यान्नावेशः कश्मलात्मनः ।<br>
तं पिण्डत्रितयादेकेनोद्बोधपदका नयेत् ॥</p>
<p>सोमानलानिलैरेकं पिण्डमादौ समुद्धरेत् ।<br>
फणभृत्प्राणशमनशिखिवायुयुतं परम् ॥</p>
<p>शिखिसोमासुकूटाग्निसमीरैश्च तृतीयकम् ।<br>
षष्ठासनानि सर्वाणि तिलकाङ्कानि सुन्दरि ॥</p>
<p>त्रिभिरेभिर्भवेद्व्यस्तैः शक्त्यावेशः शरीरगः ।&rdquo;</p>
<p>इति ॥ २१३ ॥</p>
<p>अत्रैव इतिकर्तव्यतामाह&ndash;</p>
<p>शक्तिबीजं स्मृतं यच्च न्यस्येत्सार्वाङ्गिकं तु तत् ।<br>
हृच्चक्रे न्यस्यते मन्त्रो द्वादशस्वरभूषितः ॥ २९-२१४ ॥</p>
<p>जपाकुसुमसङ्काशं चैतन्यं तस्य मध्यतः ।<br>
वायुना पेर्रितं चक्रं वह्निना परिदीपितम् ॥ २९-२१५ ॥</p>
<p>तद्ध्यायेच्च जपेन्मन्त्रं नामान्तरितयोगतः ।<br>
निमेषार्धात्तु शिष्यस्य भवेत्स्तोभो न संशयः ॥ २९-२१६ ॥</p>
<p>शक्तिबीजं श्लिष्टतया त्रिकोणबीजमीकारो डम्बरशब्दवाच्या<br>
माया च । सार्वाङ्गिकं न्यस्येदिति&ndash;एतद्बीजद्वयमध्ये दीक्ष्यं<br>
चिन्तयेत्&ndash;इत्यर्थः । मन्त्र इतिसर्वमन्त्र सामान्यात्मा हकारः ।<br>
तस्येति&ndash;षण्ठवर्जं स्वरद्वादशकसम्भिन्नत्वात् चक्राकारतया<br>
अवस्थितस्य मन्त्रस्य । तच्चक्रमिति&ndash;दीक्ष्यस्य बहिरन्तश्च चिन्तितं<br>
वाग्भवादिनिखिलमन्त्रकदम्बकम्&ndash;इत्यर्थः । तेन एतत् वायुना<br>
यकारेण, वह्निना रेफेण च बहिः सर्वतो वेष्टितं ध्यायेत् येन<br>
एवमुद्दीपितं सत् स्तोभाविर्भावनप्रागल्भ्यमियात् । मन्त्रमिति&ndash;<br>
पिण्डत्रयमध्यादेकतमम् । नामान्तरितयोगतः इति तेन आदौ मन्त्रः,<br>
ततो दीक्ष्यनाम, पुनर्मन्त्र इति । तदुक्तं तत्र&ndash;</p>
<p>&ldquo;त्रिकोणकं डम्बरं च न्यस्येत्सर्वाङ्गसङ्गतम् ।<br>
द्वादशस्वरसम्भिन्नं हृच्चक्रे मन्त्रनायकम् ॥</p>
<p>उदयादित्यसङ्काशं जीवं तेन च चालयेत् ।<br>
दीपयेदनलेनैव वायुनापि प्रबोधयेत् ॥</p>
<p>मन्त्रेणान्तरितं नाम जपेच्छिष्यस्य भामिनि ।<br>
आवेशमायाति ततस्तत्क्षणादेव तत्परः ॥&rdquo;</p>
<p>इति ॥ २१६ ॥</p>
<p>एवञ्च अस्य कीदृगनुभवः&ndash;इत्याह&ndash;</p>
<p>आत्मानं प्रेक्षते देवि तत्त्वे तत्त्वे नियोजितः ।<br>
यावत्प्राप्तः परं तत्त्वं तदा त्वेष न पश्यति ॥ २९-२१७ ॥</p>
<p>अनेन क्रमयोगेन सर्वाध्वानं स पश्यति ।</p>
<p>प्रेक्षते इति&ndash;अर्थात् यथायथं शुद्धम् । न पश्यतीति&ndash;<br>
द्रष्ट्रेकस्वभाव एव भवेत्&ndash;इत्यर्थः ॥</p>
<p>न केवलमस्य स्वात्मनि एव प्रत्ययनिमित्तमेवमनुभवो जायते, यावत्<br>
स्वपरयोरपि&ndash;इत्याह&ndash;</p>
<p>अथवा सर्वशास्त्राण्यप्युद्ग्राहयति तत्क्षणात् ॥ २९-२१८ ॥</p>
<p>सर्वशास्त्राणीति&ndash;अर्थाददृष्टश्रुतानि ॥ २९-२१८ ॥</p>
<p>यदि नाम च प्रतिनियतभोगेच्छुः कोऽपि स्यात्, तदा अस्य तादृशीमेव<br>
दीक्षां कुर्यात्&ndash;इत्याह&ndash; पृथक्तत्त्वविधौ दीक्षां<br>
योग्यतावशवर्तिनः । तत्त्वाभ्यासविधानेन सिद्धयोगी समाचरेत् ॥<br>
२१९ ॥</p>
<p>इति सन्दीक्षितस्यास्य मुमुक्षोः शेषवर्तने ।<br>
कुलक्रमेष्टिरादेश्या पञ्चावस्थासमन्विता ॥ २९-२२० ॥</p>
<p>योग्यता कस्यचित् पृथ्वीतत्त्वे एव भुवनेशत्वे वाञ्छा, कस्यचित् तु<br>
सदाशिवत्वे । तत्त्वाभ्यासविधानेनेति&ndash;तत्तद्धारणाद्यात्मना&ndash;<br>
इत्यर्थः । शेषवर्तने इति&ndash;शेषवृत्तिनिमित्तम्&ndash;इत्यर्थः ॥ २२० ॥</p>
<p>पञ्चावस्थासमन्वितमेव व्याचष्टे&ndash;</p>
<p>जाग्रदादिषु संवित्तिर्यथा स्यादनपायिनी ।<br>
कुलयागस्तथादेश्यो योगिनीमुखसंस्थितः ॥ २९-२२१ ॥</p>
<p>अनपायिनीति&ndash;</p>
<p>&ldquo;…ण सावस्था न या शिवः ।&rdquo; (स्प। का। ३।२)</p>
<p>इति भङ्ग्या प्रवृत्ता अविरतरूपा&ndash;इत्यर्थः ॥ २२१ ॥</p>
<p>तदेव आह&ndash;</p>
<p>सर्वं जाग्रति कर्तव्यं स्वप्ने प्रत्येकमन्त्रगम् ।<br>
निवार्य सुप्ते मूलाख्यः स्वशक्तिपरिबृंहितः ॥ २९-२२२ ॥</p>
<p>तुर्ये त्वेकैव दूत्याख्या तदतीते कुलेशिता ।<br>
स्वशक्तिपरिपूर्णानामित्थं पूजा प्रवर्तते ॥ २९-२२३ ॥</p>
<p>इह खलु जाग्रदाद्यवस्थासु यथायथं भेदस्य हानिरभेदस्य च<br>
उदय इति जाग्रदवस्थायां निखिलमेव मन्त्रजातं पूजनीयतया<br>
योज्यम्;<br>
स्वप्नावस्थायामपि एवम्, किन्तु प्रत्येकमारिराधयिषितमेकमेव<br>
परादिमन्त्रमधिकृत्य&ndash;इत्यर्थः । सुषुप्तावस्थायां तु सर्वं<br>
परिवारभूतं मन्त्रजातमपास्य परादिशक्तित्रययोगिभैरवत्रयं<br>
कुलेश्वरौ च इत्येव पूज्यम्, एवं तुर्येऽपि एकैव कुलेश्वरी, तुर्यातीते<br>
च कुलेश्वर एवेति ॥ २२२-२२३ ॥</p>
<p>एतदेव अन्यत्रापि अतिदिशति&ndash;</p>
<p>पिण्डस्थादि च पूर्वोक्तं सर्वातीतावसानकम् ।<br>
अवस्थापञ्चकं प्रोक्तभेदं तस्मै निरूपयेत् ॥ २९-२२४ ॥</p>
<p>पूर्वेति&ndash;दशमाह्निके । प्रोक्तभेदमिति&ndash;योगिज्ञानिविषयतया ।<br>
तस्मायिति&ndash;एवं सन्दीक्षिताय मुमुक्षवे ॥ २२४ ॥</p>
<p>इदानीं दीक्षानन्तरोद्दिष्टं साधकाचार्ययोरभिषेकमपि आह&ndash;</p>
<p>साधकस्य बुभुक्षोस्तु सम्यग्योगाभिषेचनम् ।<br>
तत्रेष्ट्वा विभवैर्देवं हेमादिमयमव्रणम् ॥ २९-२२५ ॥</p>
<p>दीपाष्टकं रक्तवर्तिसर्पिषापूर्य बोधयेत् ।<br>
कुलाष्टकेन तत्पूज्यं शङ्खे चापि कुलेश्वरौ ॥ २९-२२६ ॥</p>
<p>आनन्दामृतसम्पूर्णे शिवहस्तोक्तवर्त्मना ।<br>
तेनाभिषिञ्चेत्तं पश्चात् स कुर्यान्मन्त्रसाधनम् ॥ २९-२२७ ॥</p>
<p>आचार्यस्याभिषेकोऽयमधिकारान्वितः स तु ।<br>
कुर्यात्पिष्टादिभिश्चास्य चतुष्षष्टिं प्रदीपकान् ॥ २९-२२८ ॥</p>
<p>अष्टाष्टकेन पूज्यास्ते मध्ये प्राग्वत् कुलेश्वरौ ।<br>
शिवहस्तोक्तयुक्त्यैव गुरुमप्यभिषेचयेत् ॥ २९-२२९ ॥</p>
<p>योगेति&ndash;तत्प्रधानम्&ndash;इत्यर्थः । तत्रेति&ndash;योगाभिषेचने । शङ्खे इति&ndash;<br>
महाशङ्खे । शिवहस्तोक्तवर्त्मनेति&ndash;शक्त्याकर्षणात्मना क्रमेण ।<br>
तेनेति&ndash;शङ्खेन । स इति&ndash;बुभुक्षुः साधकः । पिष्टादिभिरिति&ndash;<br>
आदिशब्दात् वल्मीकमृदादि । प्राग्वदिति&ndash;शङ्खगतत्वेन ॥ २२९ ॥</p>
<p>एवमभिषेकेण अनयोः किं स्यात् ?&ndash;इत्याशङ्कां<br>
निराचिकीर्षुरागममेव पठति&ndash;</p>
<p>अभिषिक्ताविमावेवं सर्वयोगिगणेन तु ।<br>
विदितौ भवतस्तत्र गुरुर्मोक्षप्रदो भवेत् ॥ २९-२३० ॥</p>
<p>अत्रैव तुर्यपादस्य तात्पर्यतोऽर्थं व्याख्यातुमाह&ndash;</p>
<p>तात्पर्यमस्य पादस्य स सिद्धीः सम्प्रयच्छति ।<br>
गुरुर्यः साधकः प्राक्स्यादन्यो मोक्षं ददात्यलम् ॥ २९-२३१ ॥</p>
<p>अनयोः कथयेज्ज्ञानं त्रिविधं सर्वमप्यलम् ।<br>
स्वकीयाज्ञां च वितरेत् स्वक्रियाकरणं प्रति ॥ २९-२३२ ॥</p>
<p>इदमत्र तात्पर्यं यत्&ndash;अनयोर्मध्यात् यः पूर्वं साधकः सन् गुरुः,<br>
स परेभ्यः सिद्धीरेव ददाति; अन्यः प्रथममेव यो गुरुः,<br>
सोऽत्यर्थं प्रकर्षेण सिद्धिदानपुरःसरीकारेण मोक्षमपि&ndash;<br>
इत्यर्थः । यद्यपि सबीजदीक्षादीक्षितस्य मुमुक्षोरेव<br>
आचार्यत्वमाम्नातम्, तथापि तत् कर्मिविषयम्; इदं तु<br>
ज्ञानिविषयमिति न कश्चिद्विरोधः । त्रिविधम्&ndash;<br>
आणवशाक्तशाम्भवरूपम् । स्वक्रिया&ndash;दीक्षादिका ॥</p>
<p>एतदेव आन्तरेण क्रमेणापि अभिधत्ते&ndash;</p>
<p>षट्कं कारणसञ्ज्ञं यत्तथा यः परमः शिवः ।<br>
साकं भैरवनाथेन तदष्टकमुदाहृतम् ॥ २९-२३३ ॥</p>
<p>प्रत्येकं तस्य सार्वात्म्यं पश्यंस्तां वृत्तिमात्मगाम् ।<br>
चक्षुरादौ सङ्क्रमयेद्यत्र यत्रेन्द्रिये गुरुः ॥ २९-२३४ ॥</p>
<p>स एव पूर्णैः कलशैरभिषेकः परः स्मृतः ।<br>
विना बाह्यैरपीत्युक्तं श्रीवीरावलिभैरवे ॥ २९-२३५ ॥</p>
<p>(षट्कं ) ब्रह्मा विष्णुः रुद्र ईश्वरः सदाशिवोऽनाश्रिशिवश्चेति<br>
। परमशिव इति&ndash;षट्त्रशः । भैरवनाथः<br>
सप्तत्रिंशादिशब्दव्यवहार्यं पूर्णं रूपम् । तत् यदेतस्य<br>
अष्टकस्य प्रत्येकं सार्वात्म्येन चतुष्षष्टिका वृत्तिरवभासते,<br>
तामात्मगां विधाय यत्र यत्र चक्षुरादाविन्द्रिये<br>
स्वेन्द्रियप्रणालिकया अभिषेच्यस्य गुरुः सङ्क्रमयेत्&ndash;तदैक्या पत्तिं<br>
कुर्यात्; स एव विना बाह्यं संविद्रसापूरितत्वात् पूर्णैरान्तरैः<br>
कलशैर्बाह्यवैलक्षण्यात् परोऽभिषेकोऽस्मद्गुरुभिः स्मृतः&ndash;<br>
अनुष्ठेयतया अभिसंहितः&ndash;इत्यर्थः ॥</p>
<p>एवमभिषेकविधिमभिधाय, तत् पुरोद्दिष्टं वेधस्वरूपं<br>
निर्णेतुकामस्तद्दीक्षां वक्तुमुपक्रमते&ndash;</p>
<p>सद्य एव तु भोगेप्सोर्योगात्सिद्धतमो गुरुः ।<br>
कुर्यात्सद्यस्तथाभीष्टफलदं वेधदीक्षणम् ॥ २९-२३६ ॥</p>
<p>योगात्सिद्धतम इति&ndash;स्वभ्यस्तयोगोऽत्र अधिकृतः&ndash;इत्यर्थः ।<br>
यद्वक्ष्यति&ndash;</p>
<p>शा चाभ्यासवता कार्या… ।&quot; (२९।२३७)</p>
<p>इति । वेधेति&ndash;मध्यमप्राणशक्त्या ऊर्ध्वोर्ध्वक्रमणेन<br>
चक्राधारादीनां भेदनम् । यद्वक्ष्यति&ndash;</p>
<p>&ldquo;…येनोर्ध्वोर्ध्वप्रवेशतः ।<br>
शिष्यस्य चक्रसम्भेदप्रत्ययो जायते ध्रुवः ॥&rdquo; (२९।२३७)</p>
<p>इति । यदभिप्रायेणैव&ndash;</p>
<p>&ldquo;आत्मानं मणिमाश्रित्य शक्तिं न्यस्येत्तु हेरुकम् ।<br>
पाशविश्लेषकरणं वेध इत्यभिसञ्ज्ञितम् ॥&rdquo;</p>
<p>इत्यादि उक्तम् ॥ २३६ ॥</p>
<p>तदेव आह&ndash;</p>
<p>वेधदीक्षा च बहुधा तत्र तत्र निरूपिता ।<br>
सा चाभ्यासवता कार्या येनोर्ध्वोर्ध्वप्रवेशतः ॥ २९-२३७ ॥</p>
<p>शिष्यस्य चक्रसम्भेदप्रत्ययो जायते ध्रुवः ।</p>
<p>येनेति&ndash;अभ्यासवत्त्वेन ॥</p>
<p>एवंविधेन अस्य किं स्यात् ?&ndash;इत्याशङ्क्य आह&ndash;</p>
<p>येनाणिमादिका सिद्धिः …</p>
<p>अन्यथा पुनरूर्ध्वोर्ध्वप्रवेशाभावे विघ्नादिभाजनत्वं भवेत्&ndash;<br>
यदागमः&ndash;इत्याह&ndash;</p>
<p>…श्रीमालायां च चोदिता ॥ २९-२३८ ॥</p>
<p>ऊर्ध्वचक्रदशाऽलाभे पिशाचावेश एव सा ।</p>
<p>यदुक्तं तत्र&ndash;</p>
<p>&ldquo;अधोऽवस्था यदा ऊर्ध्वं सङ्क्रमन्ति वरानने ।<br>
सैव मोक्षपदावस्था सैव ज्ञानस्य भाजनम् ॥</p>
<p>ऊर्ध्वचक्रगतावस्था यदाधः सम्भवन्ति च ।<br>
तदा पैशाच आवेशः स वै विघ्नस्य कारणम् ॥&rdquo;</p>
<p>इति ॥</p>
<p>बहुधेत्युक्तं निरूपयति&ndash;</p>
<p>मन्त्रनादबिन्दुशक्तिभुजङ्गमपरात्मिका ॥ २९-२३९ ॥</p>
<p>षोढा श्रीगह्वरे वेधदीक्षोक्ता परमेशिना ।</p>
<p>तदुक्तं तत्र&ndash;</p>
<p>&ldquo;मन्त्रवेधं तु नादाख्यं बिन्दुवेधमतः परम् ।<br>
शाक्तं भुजङ्गवेधं तु परं षष्ठमुदाहृतम् ॥&rdquo;</p>
<p>इति । षोढात्वे च अत्र अध्वशुद्धिगर्भीकारः कारणम् । यदुक्तम्&ndash;</p>
<p>&ldquo;षोढा वे वेधबोधेन अध्वानं शोधयेत्प्रिये ।&rdquo;</p>
<p>इति ॥</p>
<p>तत्रत्यमेव ग्रन्थमर्थतः शब्दतश्च पठति&ndash;</p>
<p>ज्वालाकुलं स्वशास्त्रोक्तं चक्रमष्टारकादिकम् ॥ २९-२४० ॥</p>
<p>ध्यात्वा तेनास्य हृच्चक्रवेधनान्मन्त्रवेधनम् ।</p>
<p>स्वेति&ndash;अनुष्ठेयतया । तेनेति&ndash;अष्टारकादिना । हृच्चक्रेति&ndash;तात्स्थ्यात्<br>
चेत्यसङ्कोचित आत्मा लक्ष्यते । यदुक्तम्&ndash;</p>
<p>&ldquo;ज्वालाकुलं ततो ध्यात्वा अष्टारं चक्रमुत्तमम् ।<br>
द्वादशारमथो वापि स्वशास्त्रविधियोगतः ॥</p>
<p>परचित्तं वेधनीयं मन्त्रवेध उदाहृतः ।&rdquo;</p>
<p>इति ॥</p>
<p>एतदेव क्रमान्तरेणापि आह&ndash;</p>
<p>आकारं नवधा देहे न्यस्य सङ्क्रमयेत्ततः ॥ २९-२४१ ॥</p>
<p>न्यासयोगेन शिष्याय दीप्यमानं महार्चिषम् ।<br>
पाशस्तोभात्ततस्तस्य परतत्त्वे तु योजनम् ॥ २९-२४२ ॥</p>
<p>इति दीक्षोत्तरे दृष्टो विधिर्मे शम्भुनोदितः ।<br>
नादोच्चारेण नादाख्यः सृष्टिक्रमनियोगतः ॥ २९-२४३ ॥</p>
<p>नादेन वेधयेच्चित्तं नादवेध उदीरितः ।<br>
बिन्दुस्थानगतं चित्तं भ्रूमध्यपथसंस्थितम् ॥ २९-२४४ ॥</p>
<p>हृल्लक्ष्ये वा महेशानि बिन्दुं ज्वालाकुलप्रभम् ।<br>
तेन सम्बोधयेत्साध्यं बिन्द्वाख्योऽयं प्रकीर्तितः ॥ २९-२४५ ॥</p>
<p>शाक्तं शक्तिमदुच्चाराद्गन्धोच्चारेण सुन्दरि ।<br>
शृङ्गाटकासनस्थं तु कुटिलं कुण्डलाकृतिम् ॥ २९-२४६ ॥</p>
<p>अनुच्चारेण चोच्चार्य वेधयेन्निखिलं जगत् ।<br>
एवं भ्रमरवेधेन शाक्तवेध उदाहृतः ॥ २९-२४७ ॥</p>
<p>नवधेति&ndash;रन्ध्रभेदात् । देहे इति&ndash;अर्थात् स्वकीये । न्यासयोगेन त्यक्तात्<br>
नवधैव दीप्यमानम् । महार्चिषमित्यनेन अस्य पाशस्तोभने<br>
सामर्थ्यं<br>
दर्शितम् । नादोच्चारेणेति&ndash;नादशब्देन दीर्घात्मनादबीजम् ।<br>
सृष्टीति&ndash;नादिफान्तलक्षणा । नादेनेति&ndash;अनच्ककलात्मना<br>
स्वयमुच्चरद्रूपेण । तदुक्तम्&ndash;</p>
<p>नादं दीर्घं समुच्चार्य नादं नादे समाक्रमेत् ।<br>
नादिफान्तं समुच्चार्य वर्णाध्वानं विशोधयेत् ॥</p>
<p>नादेन वेधयेद्देवि नादवेध उदाहृतः ।&quot;</p>
<p>इति । बिन्दुस्थानगतत्वमेव भ्रूमध्येत्यादिना व्याख्यातम् । चित्तमिति&ndash;<br>
शिष्यस्य सम्बन्धि, तच्च अर्थात् बिन्द्वाविष्टम् । बिन्दुमिति&ndash;अर्थात्<br>
भावयित्वा । तदुक्तम्&ndash;</p>
<p>&ldquo;भ्रूमध्ये हृदये वाथ कन्दे वा बिन्दुभावनात् ।<br>
आविश्य शिष्यचित्तं तु बिन्दुभेदेन वेधयेत् ॥&rdquo;</p>
<p>इति । यच्च</p>
<p>&ldquo;गुरुर्मत्तगन्धसङ्कोचनादुत्प्लवतेऽतिभीमः&rdquo; ?&ndash;इत्यादिदृशा<br>
गन्धस्य मत्तगन्धस्य निष्पीडनादियुक्तिबलोपनतेन ऊर्ध्वं चारेण<br>
मध्यशक्तेर्द्वादशान्तावस्थिते शिवात्मनि शक्तिमति<br>
उच्चैश्चरणसामरस्यमासाद्य जन्माधारे सततोदितत्वात्<br>
शृङ्गाटकासनस्थं प्राणशक्त्यभेदितया कुण्डलाकृतिं<br>
कुटिलमनच्कमनुच्चारेण उच्चार्य<br>
स्वयमुच्चरद्रूपत्वादुच्चारप्रयत्ननिरपेक्षतया स्वपरयोः स्वारसिके<br>
एव उच्चारेऽवधाय निखिलमपि जगद्वेधयेत्, असौ तत्तत्स्थानगत्या<br>
भ्रमं दधानः शाक्तो वेधः उक्तः ॥ २४७ ॥</p>
<p>अथ एतदनुषक्तं भुजङ्गवेधमभिधातुमाह&ndash;</p>
<p>सा चैव परमा शक्तिरानन्दप्रविकासिनी ।<br>
जन्मस्थानात्परं याति फणपञ्चकभूषिता ॥ २९-२४८ ॥</p>
<p>परमिति&ndash;द्वादशान्तावस्थितं शक्तिमन्तम् । तदुक्तम्&ndash;</p>
<p>&ldquo;एवं पञ्चफणा देवी निर्गताधरमण्डलात् ।&rdquo;</p>
<p>इत्युपक्रम्य</p>
<p>&ldquo;गता सा परमाकाशं परं निवार्णमण्डलम् ॥&rdquo;</p>
<p>इति ॥ २४८ ॥</p>
<p>फणपञ्चकभूषितत्वमेव प्रपञ्चयति&ndash;</p>
<p>कलास्तत्त्वानि नन्दाद्या व्योमानि च कुलानि च ।<br>
ब्रह्मादिकारणान्यक्षाण्येव सा पञ्चकात्मिका ॥ २९-२४९ ॥</p>
<p>एवं पञ्चप्रकारा सा ब्रह्मस्थानविनिर्गता ।<br>
ब्रह्मस्थाने विशन्ती तु तडिल्लीना विराजते ॥ २९-२५० ॥</p>
<p>प्रविष्टा वेधयेत्कायमात्मानं प्रतिभेदयेत् ।<br>
एवं भुजङ्गवेधस्तु कथितो भैरवागमे ॥ २९-२५१ ॥</p>
<p>तावद्भावयते चित्तं यावच्चित्तं क्षयं गतम् ।<br>
क्षीणे चित्ते सुरेशानि परानन्द उदाहृतः ॥ २९-२५२ ॥</p>
<p>कलाः&ndash;शान्त्यतीताद्याः पञ्च । तत्त्वानि&ndash;पृथिव्यादीनि ।<br>
नन्दाद्याः&ndash;तिथयः । व्योमानि&ndash;जन्मनाभिहृद्बिन्दुस्थानानि । कुलानि&ndash;<br>
महाकौलकौलाकुलकुलाकुलाख्यानि । ब्रह्मादिकारणानि&ndash;<br>
सदाशिवान्तानि । अक्षाणि&ndash;बुद्धीन्द्रियाणि कर्मेन्द्रियाणि च ।<br>
ब्रह्मस्थानेति&ndash;जन्माधारात्, ब्रह्मस्थाने इति&ndash;द्वादशान्ते,<br>
एतदुभयमपि हि अस्य मुख्यमधिष्ठानम्&ndash;इत्यभिप्रायः । कायमिति&ndash;<br>
चक्राधारादिरूपम् । ननु कायवेधेन आत्मनः किं स्यात् ?&ndash;इत्युक्तम्&ndash;<br>
आत्मानं प्रतिभेदयेदिति । उक्तं च&ndash;</p>
<p>&ldquo;भुजङ्गकुटिलाकारा अधो नाभेर्व्यवस्थिता ।<br>
प्रबुद्धा फणिवद्गच्छेत् फणापञ्चकभूषिता ॥</p>
<p>पञ्चकात् पञ्चकं यावद्वेधं भुजङ्गसञ्ज्ञितम् ।</p>
<p>इति । क्षीणे इति विकल्परूपतापरित्यागात् । परानन्द इति<br>
निर्विकल्पकचमत्कारात्मा ॥ २५२ ॥</p>
<p>अत एव अस्य सर्वतो भेदविगलनम्&ndash;इत्याह&ndash;</p>
<p>नेन्द्रियाणि न वै प्राणा नान्तःकरणगोचरः ।<br>
न मनो नापि मन्तव्यं न मन्ता न मनिक्रिया ॥ २९-२५३ ॥</p>
<p>सर्वभावपरिक्षीणः परवेध उदाहृतः ।</p>
<p>प्रकारान्तरेणापि अस्य बहुधात्वं दर्शयति&ndash;</p>
<p>मनुशक्तिभुवनरूपज्ञापिण्डस्थाननाडिपरभेदात् ॥ २९-२५४ ॥</p>
<p>नवधा कलयन्त्यन्ये वेदं गुरवो रहस्यविदः ।</p>
<p>एतदेव क्रमेण लक्षयति&ndash;</p>
<p>मायागर्भाग्निवर्णौघयुक्ते त्र्यश्रिणि मण्डले ॥ २९-२५५ ॥</p>
<p>ध्यात्वा ज्वालाकरालेन तेन ग्रन्थीन् विभेदयेत् ।<br>
पुष्पैर्हन्याद्योजयेच्च परे मन्त्राभिधो विधिः ॥ २९-२५६ ॥</p>
<p>नाड्याविश्यान्यतरया चैतन्यं कन्दधामनि ।<br>
पिण्डीकृत्य परिभ्रम्य पञ्चाष्टशिखया हठात् ॥ २९-२५७ ॥</p>
<p>शक्तिशूलाग्रगमितं क्वापि चक्रे नियोजयेत् ।<br>
शक्त्येति शाक्तो वेधोऽयं सद्यः प्रत्ययकारकः ॥ २९-२५८ ॥</p>
<p>आधारान्निर्गतया शिखया ज्योत्स्नावदातया रभसात् ।<br>
अङ्गुष्ठमूलपीठक्रमेण शिष्यस्य लीनया व्योम्नि ॥ २९-२५९ ॥</p>
<p>देहं स्वच्छीकृत्य क्षादीनान्तान् स्मरन्पुरोक्तपुर्योघान् ।<br>
निजमण्डलनिर्ध्यानात्प्रतिबिम्बयते भुवनवेधः ॥ २९-२६० ॥</p>
<p>भ्रूमध्योदितबैन्दवधामान्तः काञ्चिदाकृतिं रुचिराम् ।<br>
तादात्म्येन ध्यायेच्छिष्यं पश्चाच्च तन्मयीकुर्यात् ॥ २९-२६१ ॥</p>
<p>इति रूपवेध उक्तः सा चेहाकृतिरुपैति दृश्यत्वम् ।<br>
अन्ते तत्सायुज्यं शिष्यश्चायाति तन्मयीभूतः ॥ २९-२६२ ॥</p>
<p>विज्ञानमष्टधा यद् घ्रणादिकबुद्धिसञ्ज्ञकरणान्तः ।<br>
तत् स्वस्वनाडिसूत्रक्रमेण सञ्चारयेच्छिष्ये ॥ २९-२६३ ॥</p>
<p>अभिमानदार्ढ्यबन्धक्रमेण विज्ञानसञ्ज्ञको वेधः ।<br>
हृदयव्योमनि सद्यो दिव्यज्ञानार्कसमुदयं धत्ते ॥ २९-२६४ ॥</p>
<p>पिण्डः परः कलात्मा सूक्ष्मः पुर्यष्टको बहिः स्थूलः ।<br>
छायात्मा स पराङ्मुख आदर्शादौ च सम्मुखो ज्ञेयः ॥ २९-२६५ ॥</p>
<p>इति यः पिण्डविभेदस्तं रभसादुत्तरोत्तरे शमयेत् ।<br>
तत्तद्गलने क्रमशः परमपदं पिण्डवेधेन ॥ २९-२६६ ॥</p>
<p>यद्यद्देहे चक्रं तत्र शिशोरेत्य विश्रमं क्रमशः ।<br>
उज्ज्वलयेत्तच्चक्रं स्थानाख्यस्तत्फलप्रदो वेधः ॥ २९-२६७ ॥</p>
<p>नाड्यः प्रधानभूतास्तिस्तोऽन्यास्तद्गतास्त्वसङ्ख्येयाः ।<br>
एकीकारस्ताभिर्नाडीवेधोऽत्र तत्फलकृत् ॥ २९-२६८ ॥</p>
<p>अभिलषितनाडिवाहो मुख्याभिश्चक्षुरादिनिष्ठाभिः ।<br>
तद्बोधप्राप्तिः स्यान्नाडीवेधे विचित्रबहुरूपा ॥ २९-२६९ ॥</p>
<p>लाङ्गूलाकृतिबलवत् स्वनाडिसंवेष्टितामपरनाडीम् ।<br>
आस्फोट्य सिद्धमपि भुवि पातयति हठान्महायोगी ॥ २९-२७० ॥</p>
<p>परवेधं समस्तेषु चक्रेष्वद्वैतमामृशन् ।<br>
परं शिवं प्रकुर्वीत शिवतापत्तिदो गुरुः ॥ २९-२७१ ॥</p>
<p>माया मायाबीजम् । अग्निवर्णाः रेफाः त्र्यश्रिणीति&ndash;<br>
अर्थादूर्ध्वमुखे । ध्यात्वेति&ndash;अर्थात् तदन्तरुपविष्टं शिष्यम् ।<br>
तेनेति&ndash;त्र्यश्रेण मण्डलेन । अन्यतरयेति&ndash;<br>
सुषुम्णादिनाडित्रयमध्यादेकया । पिण्डीकृत्येति&ndash;सर्वत<br>
उपसंहृत्य । परिभ्रम्येति- तत्रैव दक्षिणावर्तक्रमेण महता वेगेन<br>
। पञ्च कर्मेन्द्रियाणि, अष्टौ बुद्धीन्द्रियपञ्चकमन्तः करणत्रयं<br>
च । शक्तीति&ndash;शक्तिव्यापिनीसमनालक्षणम् । क्वापीति&ndash;यथाभीष्टे<br>
। प्रत्ययः&ndash;आवेशलक्षणः । शिखयेति&ndash;तद्रूपया शक्त्या ।<br>
ज्योत्स्नावदातयेत्यनेन<br>
अस्याः प्रकाशकत्वं नैर्मल्यं च आवेदितम् । एतदौचित्यादेव च देहं<br>
स्वच्छीकृत्येति उक्तम् । व्योम्नीति&ndash;द्वादशान्ते । तच्च<br>
लीनत्वमङ्गुष्ठामूलपीठाद्वा अनुसन्धातव्यम् ।<br>
अङ्गुष्ठमूलक्रमेणेति&ndash;क्षादीनान्तानिति संहारक्रमेण । पुरेति&ndash;<br>
अष्टमाह्निकादौ । निजमण्डलम्&ndash;स्वशरीरम् । प्रतिबिम्बयते इति&ndash;<br>
शिष्यमपि तथाविधमेव कुर्यात्&ndash;इत्यर्थः । काञ्चिदिति&ndash;<br>
यथेष्टदेवतारूपाम् । किञ्च अत्र फलम्?&ndash;इत्याशङ्क्य आह&ndash;सा<br>
चेत्यादि । अष्टधात्वमेव स्फुटयति &ndash;घ्रणेत्यादिना । अन्तरिति&ndash;<br>
अन्तःकरणत्रयम् । हृदयेति&ndash;सर्वनाडीनामभिव्यक्तिस्थानत्वात् ।<br>
पिण्डः शरीरम् । कलेति&ndash;कञ्चुकपञ्चकोपलक्षणम् । य इति&ndash;<br>
त्रिविधोद्दिष्टः । उत्तरोत्तरे इति&ndash;स्थूलः सूक्ष्मे, सूक्ष्मश्च परे<br>
इति । क्रमश इति&ndash;यथायथं दार्ढ्येन&ndash;इत्यर्थः । अत्र च अन्तरा<br>
परिकल्पितं &ldquo;छायात्मा स पराङ्मुख आदर्शादौ च सम्मुखो ज्ञेयः<br>
।&rdquo;<br>
इति अर्धमसङ्गतत्वादन्तर्गडुप्रायमिति उपेक्ष्यम् ।<br>
यथास्थितव्याख्यानहेवाकिनामेतत्तु सङ्गतिं यदि उपेयात् तदास्ताम्;<br>
अस्माकं पुनरियती नास्ति दृष्टिः । चक्रमिति&ndash;<br>
आधारादीनामुपलक्षणम् क्रमशः इति&ndash;नाडीचक्रादेरारभ्य ।<br>
उज्ज्वलयेदिति&ndash;संविदुन्मुखतया दीप्तीकुर्यात्&ndash;इत्यर्थः । तत्फलेति&ndash;<br>
उज्ज्वलीकरणात्मा । तद्गता इति&ndash;तच्छायाप्रायत्वात् । ताभिरिति&ndash;<br>
अन्याभिरसङ्ख्येयाभिर्नाडीभिः । तत्फलम्&ndash;एकीकारलक्षणम् ।<br>
किमत इति&ndash;न मन्तव्यमीत्याह अभिलषितेत्यादि । लाङ्गूलाकृतीत्यनेन<br>
यथा कश्चिन्महाप्राणी स्वपुच्छास्फोटनेन तर्वादि पातयति, तथा<br>
अयमपि । परमिति&ndash;कटाक्षितम् । महायोगीति&ndash;शिवतापत्तिदो गुरुरिति च<br>
सर्वशेषत्वेन ज्ञेयम् ॥ २७१ ॥</p>
<p>एतच्च आगमेऽपि एवमुक्तम्&ndash;इत्याह&ndash;</p>
<p>श्रीमद्वीरावलिकुले तथा चेत्थं निरूपितम् ।</p>
<p>तदेव आह&ndash;</p>
<p>अभेद्यं सर्वथा ज्ञेयं मध्यं ज्ञात्वा न लिप्यते ॥ २९-२७२ ॥</p>
<p>तद्विभागक्रमे सिद्धः स गुरुर्मोचयेत् पशून् ।</p>
<p>इह अयोगिभिः भेत्तुमशक्यम्, अत एव योगाभ्यासादिक्रमेण<br>
अवश्यज्ञातव्यं मध्यम्&ndash;मध्यप्राणशक्तिम्, ज्ञात्वा-<br>
तत्तच्चक्रादिभेदनेन निरर्गलं प्रवहन्तीमनुभूय, यो न लिप्यते&ndash;<br>
प्राणापानोभयवाहनिमग्नो न भवेत्, अत एव तत्र<br>
मध्यशक्तावनन्तरोक्ते मन्त्राद्यात्मनि विभागक्रमे दार्ढ्येन<br>
लब्धानुभवः; स तात्त्विकार्थोपदेष्टा पशून् मोचयेत्&ndash;<br>
तत्तच्चक्राधारादिभ्य उन्मज्जयेत्&ndash;इत्यर्थः ॥</p>
<p>कथञ्च एतत् गुरुः कुर्यात्&ndash;इत्याह&ndash;</p>
<p>गुरोरग्रे विशेच्छिष्यो वक्त्रं वक्त्रे तु वेधयेत् ॥ २९-२७३ ॥</p>
<p>रूपं रूपे तु विषयैर्यावत्समरसीभवेत् ।</p>
<p>स्वाग्रोपविष्टस्य हि शिष्यस्य गुरुर्वक्त्रे</p>
<p>&ldquo;…शैवी मुखमिहोच्यते ।&rdquo; (वि।भै।श्लो। २०)</p>
<p>इत्याद्युक्त्या तन्मध्यशक्तौ स्वां मध्यशक्तिं तदीयरूपे तद्ग्रहके<br>
चक्षुरिन्द्रिये स्वं चक्षुरिन्द्रियरूपमेतदुपलक्षितेषु<br>
तत्तदिन्द्रियान्तरेष्वपि स्वेन्द्रियान्तराणि वेधयेत् तन्निमित्तं<br>
प्रयुञ्जीत, यावद्विषयीक्रियमाणैरेभिः समरसीभवेत्&ndash;<br>
तदैकात्म्यमासादयेत्&ndash;इत्यर्थः ॥</p>
<p>ननु एवमपि किं स्यात् ?&ndash;इत्याशङ्क्य आह&ndash;</p>
<p>चित्ते समरसीभूते द्वयोरौन्मनसी स्थितिः ॥ २९-२७४ ॥</p>
<p>उभयोश्चोन्मनोगत्या तत्काले दीक्षितो भवेत् ।<br>
शशिभास्करसंयोगे जीवस्तन्मयतां व्रजेत् ॥ २९-२७५ ॥</p>
<p>दीक्षित इति&ndash;अर्थात् शिष्यः । यतस्तदात्मा शशिभास्करयोः<br>
प्राणापानयोः मध्यशक्तौ सम्यक् स्वस्वरूपत्रोटनेन सामरस्यात्मनि<br>
योगे सति तन्मयतां व्रजेत्&ndash;तदैकमध्यमासादयेत्&ndash;इत्यर्थः ॥२७५ ॥</p>
<p>एतच्च कारणानामपि आशंसास्पदम्&ndash;इत्याह&ndash;</p>
<p>अत्र ब्रह्मादयो देवा मुक्तये मोक्षकाङ्क्षिणः ।</p>
<p>ननु एवं कस्मात्?&ndash;इत्याशङ्क्य आह&ndash;</p>
<p>निरुध्य रश्मिचक्रं स्वभोगमोक्षावुभावपि ॥ २९-२७६ ॥</p>
<p>ग्रसते यदि तद्दीक्षा शार्वीयं परिकीर्तिता ।</p>
<p>यदि नाम अयमेवंविधो गुर्वादिः स्वं मनःप्रभृति रश्मिचक्रं<br>
निरुध्य उभौ परस्परव्यावृत्तौ भोगमोक्षावपि ग्रसते भोगेऽपि<br>
मुक्तस्तदियं पारमेश्वरी दीक्षा परिकीर्तिता जीवन्मुक्तिप्रदत्वेन<br>
प्रख्याता&ndash;इत्यर्थः ॥</p>
<p>अत एव आह&ndash;</p>
<p>स एष मोक्षः कथितो निःस्पन्दः सर्वजन्तुषु ॥ २९-२७७ ॥</p>
<p>अग्नीषोमकलाघातसङ्घातात् स्पन्दनं हरेत् ।</p>
<p>निःस्पन्द इति&ndash;सर्वदशास्वपि अविचलद्रूपः&ndash;इत्यर्थः । एवं दीक्षितो<br>
हि प्रमाणप्रमेयमयप्राणापानात्मनोरग्नीषोमयोः कलानां<br>
पौनःपुन्येन आघातात्स्वरूपापोहनेन प्रमातृरूपे एव विश्रान्त्या<br>
स्पन्दनं हरेत्&ndash;बहिर्मुखतां शमयेत्&ndash;इत्यर्थः ॥</p>
<p>एवञ्च अस्य कथं स्यात् ?&ndash;इत्याशङ्क्य आह&ndash;</p>
<p>बाह्यं प्राणं बाह्यगतं तिमिराकारयोगतः ॥ २९-२७८ ॥</p>
<p>निर्यातं रोमकूपैस्तु भ्रमन्तं सर्वकारणैः ।<br>
मध्यं निर्लक्ष्यमास्थाय भ्रमयेद्विसृजेत्ततः ॥ २९-२७९ ॥</p>
<p>सङ्घट्टोत्पाटयोगेन वेधयेद् ग्रन्थिपञ्चकम् ।<br>
सङ्घट्टवृत्तियुगलं मध्यधाम विचिन्तयेत् ॥ २९-२८० ॥</p>
<p>नात्मव्योमबहिर्मन्त्रदेहसन्धानमाचरेत् ।<br>
दीक्षेयं सर्वजन्तूनां शिवतापत्तिदायिका ॥ २९-२८१ ॥</p>
<p>इह बहिः प्रसरणशीलमपि प्रमेयात्मकत्वात् बाह्यमपानं प्राणं<br>
च तद्विश्रान्त्युन्मुखत्वात् मध्यम्, अत एव रोमकूपात्मनाडिद्वारैः<br>
सर्वतः प्रसरद्रूपम्</p>
<p>नहि भेदात्परं दुःखं तमो नाद्वयसंवृतेः ।&rdquo;</p>
<p>इत्याद्युक्त्या तिमिराकारं प्रमातृरूपमवलम्ब्य ब्रह्मादिभिः<br>
कारणैरधिष्ठितेषु स्थानेषु उर्ध्वं गतिरोधात् भ्रमन्तमपि<br>
ध्येयान्तरपरित्यागाश्रयणेन यत्रैव भ्रमयेत्; तथा<br>
भ्रमणानन्तरं च विसृजेत् येन प्राणापानयोः सङ्घट्टस्य<br>
ऊर्ध्वगतयोगेन तत्तत्कारणाधिष्ठितं ग्रन्थिपञ्चकं वेधयेत्<br>
यथा<br>
समरसीभूतप्राणापानयुग्मं मध्यधाम विचिन्तयेत् ↓तत्रैव<br>
बद्धावधानो भवेत् येन परिमितात्मनो व्योम्नः&ndash;शून्यस्य बहिः&ndash;<br>
बाह्यस्य नीलादेः प्रतिबिम्बधारणात् गुप्तभाषिण्या बुद्धेर्देहस्य च<br>
सन्धानं न आचरेदात्मन्येव साक्षात्कारमनुभवेत् येन अस्या<br>
दीक्षायाः शिवतापत्तिदायित्वमुक्तम् ॥ २८१ ॥</p>
<p>एवं बहुविधां वेधदीक्षामभिधाय तदितिकर्तव्यताशेषमपि आह&ndash;</p>
<p>दीक्षान्ते दीपकान् पक्त्वा समस्तैः साधकैः सह ।<br>
चरुः प्राश्यः कुलाचार्यैर्महापातकनाशनः ॥ २९-२८२ ॥</p>
<p>इति श्रीरत्नमालायामूनाधिकविधिस्तु यः ।<br>
स एव पातकं तस्य प्रशमोऽयं प्रकीर्तितः ॥ २९-२८३ ॥</p>
<p>न च एतत् स्वमनीषिकया अभिहितम्&ndash;इत्युक्तम्&ndash;इति श्रीरत्नमालायाम्&ndash;इति<br>
। तदुक्तं तत्र&ndash;</p>
<p>&ldquo;दीक्षान्ते दीपकाः कार्याः पचित्वा साधकैः सह ।<br>
चरुः प्राश्यः कुलाचार्यैर्महापातकनाशनः ॥&rdquo;</p>
<p>इति । ननु</p>
<p>&ldquo;यावन्न सर्वे तत्त्वज्ञास्तावद्दीपं न दर्शयेत् ।&rdquo;</p>
<p>इत्युक्तनयेन अतत्त्वविदां तावदेवं चरुप्राशन निषिद्धम्,<br>
तत्त्वविदां च पापस्पर्शाशङ्कापि नास्ति; तत् किमभिप्रेत्य अत्र<br>
महापातकनाशन इति उक्तम्?&ndash;इत्याशङ्क्य आह&ndash;ऊनेत्यादि ॥ २८३ ॥</p>
<p>अत्रैव पूर्णतानिमित्तमितिकर्तव्यतान्तरमपि आह&ndash;</p>
<p>परेऽहनि गुरोः कार्यो यागस्तेन विना यतः ।<br>
न विधिः पूर्णतां याति कुर्याद्यत्नेन तं ततः ॥ २९-२८४ ॥</p>
<p>येन येन गुरुस्तुष्येत्तत्तदस्मै निवेदयेत् ।</p>
<p>न विधिः पूर्णतां यातीत्यनेन अस्य यागाङ्गत्वमुक्तम्, न तु<br>
तत्तुष्टि कारित्वम् ॥</p>
<p>कश्च अत्र विधिर्विवक्षितो यस्य अनेन पूर्णता स्यात्&ndash;इत्याह&ndash;</p>
<p>चक्रचर्यान्तरालेऽस्या विधिः सञ्चार उच्यते ॥ २९-२८५ ॥</p>
<p>अलिपात्रं सुसम्पूर्णं वीरेन्द्रकरसंस्थितम् ।<br>
अवलोक्य परं ब्रह्म तत्पिबेदाज्ञया गुरोः ॥ २९-२८६ ॥</p>
<p>तर्पयित्वा तु भूतानि गुरवे विनिवेदयेत् ।</p>
<p>अस्या इति&ndash;दीक्षायाः । वीरेन्द्रः&ndash;आचार्यः ॥</p>
<p>एतदेव अत्र शिक्षयति&ndash;</p>
<p>कृत्वा भुवि गुरुं नत्वादाय सन्तर्प्य खेचरीः ॥ २९-२८७ ॥</p>
<p>स्वं मन्त्रं तच्च वन्दित्वा दूतीं गणपतिं गुरुन् ।<br>
क्षेत्रपं वीरसङ्घातं गुर्वादिक्रमशस्ततः ॥ २९-२८८ ॥</p>
<p>वीरस्पृष्टं स्वयं द्रव्यं पिवेन्नैवान्यथा क्वचित् ।</p>
<p>कृत्वा भुवीति&ndash;अर्थादात्मानम्, तेन भुवि पतित्वा गुरोः प्रणामः<br>
कार्यः&ndash;इत्यर्थः । तच्च अलिपात्रं वन्दित्वा आदायेति योज्यम् ।<br>
वीरस्पृष्टमिति&ndash;गुर्वादिक्रमेण सर्वेषां पीतशेषम्&ndash;इत्यर्थः ॥</p>
<p>एतच्च तत्त्वज्ञैरेव सामयिकैः सह कार्यम्, न अन्यैः&ndash;इत्याह&ndash;</p>
<p>परब्रह्मण्यवेत्तारोऽगमागमविवर्जिताः ॥ २९-२८९ ॥</p>
<p>लोभमोहमदक्रोधरागमायाजुषश्च ये ।<br>
तैःसाकं न च कर्तव्यमेतच्छेर्योर्थिनात्मनि ॥ २९-२९० ॥</p>
<p>कदा च एतत्कार्यम् ?&ndash;इत्याशङ्क्य आह&ndash;</p>
<p>यागादौ यागमध्ये च यागान्ते गुरुपूजने ।<br>
नैमित्तिकेषु प्रोक्तेषु शिष्यः कुर्यादिमं विधिम् ॥ २९-२९१ ॥</p>
<p>प्रोक्तेष्विति&ndash;अष्टाविंशाह्निके ॥२९१ ॥</p>
<p>आह्निकार्थमेव श्लोकार्धेन उपसंहरति&ndash;</p>
<p>इति रहस्यविधिः परिचर्चितो गुरुमुखानुभवैः सुपरिस्फुटः ।</p>
<p>इति श्रीमदाचार्याभिनवगुप्तपादविरचिते श्रीतन्त्रालोके<br>
रहस्यविधिप्रकाशनं नाम एकोनत्रिंशमाह्निकम् ॥ २९ ॥</p>
<p>इति शिवम् ॥</p>
<p>श्रीमद्गुरुपदेशप्रक्रमसङ्कान्तकौलिकानुभवः ।<br>
एकान्नत्रिंशमिदं जयरथनामाह्निकं व्यवृणोत् ॥</p>
<p>इति श्रीमन्महामाहेश्वराचार्यवर्यश्रीमदभिनवगुप्तविरचिते<br>
श्रीतन्त्रालोके श्रीजयरथविरचितविवेकाभिख्यव्याख्योपेते<br>
रहस्यविधिप्रकाशनं नाम एकोनत्रिंशमाह्निकं समाप्तम् ॥ २९ ॥</p>

  </div>
</article>


        <div id="disqus_thread"></div>
<script type="text/javascript">

  (function() {
    
    
    if (window.location.hostname == "localhost")
      return;

    var dsq = document.createElement('script'); dsq.type = 'text/javascript'; dsq.async = true;
    var disqus_shortname = 'vvasuki-site';
    dsq.src = '//' + disqus_shortname + '.disqus.com/embed.js';
    (document.getElementsByTagName('head')[0] || document.getElementsByTagName('body')[0]).appendChild(dsq);
  })();
</script>
<noscript>Please enable JavaScript to view the <a href="https://disqus.com/?ref_noscript">comments powered by Disqus.</a></noscript>

        





<aside class="card border noPrint" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/29/">२९ </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: २९</li>
        
    </nav>
</aside>

      </main>
    </div>
    <footer class="bg-yellow  p-1" role="contentinfo">
  

  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH/actions/workflows/build.yml"><img src="https://github.com/vishvAsa/AgamaH/actions/workflows/build.yml/badge.svg"> Built </a> on 2022 Nov 23 16:32:38 UTC. (<a href="http://google.com/search?q=16%3a32%3a38%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
