<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे विश्वासटिप्पन्यः  | ०१ विवेकः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.105.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/" rel="alternate" type="application/rss+xml" title="आगमे विश्वासटिप्पन्यः" />
    <link href="/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/" rel="feed" type="application/rss+xml" title="आगमे विश्वासटिप्पन्यः" />

    <meta property="og:title" content="०१ विवेकः" />
<meta property="og:description" content="प्रथममाह्निकम्
&quot; विवेकः &quot;
यस्माद् एषण-वित्-क्रिया यद्-उदिता ह्य् आनन्द-चिद्-भूमयो
यस्यैवोद्धुरशक्तिवैभवम् इदं सर्वं यद् एवंविधम् ।
तद्धाम त्रिक-तत्त्वम् अद्वयमयं स्वातन्त्र्य-पूर्ण-प्रथं
चित्ते स्ताच् छिव-शासनागम-रहस्याच्छादन-ध्वंसि मे ॥ १ ॥
देहे विमुक्त एवास्मि
श्रीमत्-कल्याण-वारिधेः ।
यस्य कारुण्य-विप्रुड्भिः
सद्गुरुं तं हृदि श्रये ॥ २ ॥
मूर्ध्न्युत्तंस इव क्ष्मापैः
सर्वैर् यस्यानुशासनम् ।
हृदये भव-सम्भार-
कर्कशेऽप्य् आशु शिश्रिये ॥ ३ ॥
न ग्रन्थकारपदमाप्तुमथास्म्यपूर्वं
वाक्कौशलं च न निदर्शयितुं प्रवृत्तः ।
किं त्वेतदर्थपरिशीलनतो विकल्पः
संस्कारवांश्च समियादिति वाञ्छितं नः ॥ ४ ॥" />
<meta property="og:type" content="article" />
<meta property="og:url" content="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/" /><meta property="article:section" content="AryaH" />



<meta itemprop="name" content="०१ विवेकः">
<meta itemprop="description" content="प्रथममाह्निकम्
&quot; विवेकः &quot;
यस्माद् एषण-वित्-क्रिया यद्-उदिता ह्य् आनन्द-चिद्-भूमयो
यस्यैवोद्धुरशक्तिवैभवम् इदं सर्वं यद् एवंविधम् ।
तद्धाम त्रिक-तत्त्वम् अद्वयमयं स्वातन्त्र्य-पूर्ण-प्रथं
चित्ते स्ताच् छिव-शासनागम-रहस्याच्छादन-ध्वंसि मे ॥ १ ॥
देहे विमुक्त एवास्मि
श्रीमत्-कल्याण-वारिधेः ।
यस्य कारुण्य-विप्रुड्भिः
सद्गुरुं तं हृदि श्रये ॥ २ ॥
मूर्ध्न्युत्तंस इव क्ष्मापैः
सर्वैर् यस्यानुशासनम् ।
हृदये भव-सम्भार-
कर्कशेऽप्य् आशु शिश्रिये ॥ ३ ॥
न ग्रन्थकारपदमाप्तुमथास्म्यपूर्वं
वाक्कौशलं च न निदर्शयितुं प्रवृत्तः ।
किं त्वेतदर्थपरिशीलनतो विकल्पः
संस्कारवांश्च समियादिति वाञ्छितं नः ॥ ४ ॥">

<meta itemprop="wordCount" content="22506">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="०१ विवेकः"/>
<meta name="twitter:description" content="प्रथममाह्निकम्
&quot; विवेकः &quot;
यस्माद् एषण-वित्-क्रिया यद्-उदिता ह्य् आनन्द-चिद्-भूमयो
यस्यैवोद्धुरशक्तिवैभवम् इदं सर्वं यद् एवंविधम् ।
तद्धाम त्रिक-तत्त्वम् अद्वयमयं स्वातन्त्र्य-पूर्ण-प्रथं
चित्ते स्ताच् छिव-शासनागम-रहस्याच्छादन-ध्वंसि मे ॥ १ ॥
देहे विमुक्त एवास्मि
श्रीमत्-कल्याण-वारिधेः ।
यस्य कारुण्य-विप्रुड्भिः
सद्गुरुं तं हृदि श्रये ॥ २ ॥
मूर्ध्न्युत्तंस इव क्ष्मापैः
सर्वैर् यस्यानुशासनम् ।
हृदये भव-सम्भार-
कर्कशेऽप्य् आशु शिश्रिये ॥ ३ ॥
न ग्रन्थकारपदमाप्तुमथास्म्यपूर्वं
वाक्कौशलं च न निदर्शयितुं प्रवृत्तः ।
किं त्वेतदर्थपरिशीलनतो विकल्पः
संस्कारवांश्च समियादिति वाञ्छितं नः ॥ ४ ॥"/>

      
    

    <script type="text/javascript">
    
    let baseURL = "https:\/\/vishvAsa.github.io\/AgamaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH\/edit\/content\/\u0022,\u0022mainSections\u0022:[\u0022aryah\u0022],\u0022mainsections\u0022:[\u0022aryah\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH\/AryaH\/hinduism\/branches\/shaivaH\/trikam\/abhinavagupta-mUlam\/tantrAlokaH\/jayaratha-TIkA\/01\/".replace(basePath, "/");
  pageVars.pageParams = {};
  pageVars.pageSource = "AryaH\/hinduism\/branches\/shaivaH\/trikam\/abhinavagupta-mUlam\/tantrAlokaH\/jayaratha-TIkA\/01.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH/webpack_dist/uiLib-bundle.js"></script>




    <link rel="stylesheet" href="/AgamaH/css/fonts.css">
<link rel="stylesheet" href="/AgamaH/css/@fortawesome/fontawesome-free/css/solid.min.css">

<link rel="stylesheet" href="/AgamaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/" />
<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे विश्वासटिप्पन्यः <br/> ०१ विवेकः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select id="transliterationDropdown" size="1" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <a class="btn btn-secondary" onclick="module_uiLib.changeTextSize(2)">A+</a>  
          <a class="btn btn-secondary" onclick="module_uiLib.changeTextSize(-2)">A-</a>
          🗨:
          <select id="commentStyleDropdown" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandAll': 'true'})">↕️️</a></div>
          <div><a id="printButton" class="btn btn-secondary" onclick="module_uiLib.default.query.setParamsAndGo({'printLayout': 'on'})">🖨️️</a></div>
        </div>
        <div class="row col  d-flex justify-content-center">
          <div><a id="speakerButton" class="btn btn-secondary" onclick="module_uiLib.default.content.handleSpeakToggle()">🎧️</a></div>
          <button id="speakerPauseButton" class="btn btn-secondary">⏸</button>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
      <div id="audioOptionsDiv" class="row justify-content-center" hidden>
        <select id="voices" class="form-select bg-secondary text-light"></select>
        <div>
          <p class="lead">Vol</p>
          <input type="range" min="0" max="1" value="1" step="0.1" id="volume" />
          <span id="volume-label" class="ms-2">1</span>
        </div>
        <div class="mx-5">
          <p class="lead">Rate</p>
          <input type="range" min="0.1" max="10" value="1" id="rate" step="0.1" />
          <span id="rate-label" class="ms-2">1</span>
        </div>
        <div>
          <p class="lead">Pitch</p>
          <input type="range" min="0" max="2" value="1" step="0.1" id="pitch" />
          <span id="pitch-label" class="ms-2">1</span>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="०१ विवेकः">०१ विवेकः</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH/edit/content/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>प्रथममाह्निकम्</p>
<p>&quot; विवेकः &quot;</p>
<p>यस्माद् एषण-वित्-क्रिया यद्-उदिता ह्य् आनन्द-चिद्-भूमयो<br>
यस्यैवोद्धुरशक्तिवैभवम् इदं सर्वं यद् एवंविधम् ।<br>
तद्धाम त्रिक-तत्त्वम् अद्वयमयं स्वातन्त्र्य-पूर्ण-प्रथं<br>
चित्ते स्ताच् छिव-शासनागम-रहस्याच्छादन-ध्वंसि मे ॥ १ ॥</p>
<p>देहे विमुक्त एवास्मि<br>
श्रीमत्-कल्याण-वारिधेः ।<br>
यस्य कारुण्य-विप्रुड्भिः<br>
सद्गुरुं तं हृदि श्रये ॥ २ ॥</p>
<p>मूर्ध्न्युत्तंस इव क्ष्मापैः<br>
सर्वैर् यस्यानुशासनम् ।<br>
हृदये भव-सम्भार-<br>
कर्कशेऽप्य् आशु शिश्रिये ॥ ३ ॥</p>
<p>न ग्रन्थकारपदमाप्तुमथास्म्यपूर्वं</p>
<p>वाक्कौशलं च न निदर्शयितुं प्रवृत्तः ।</p>
<p>किं त्वेतदर्थपरिशीलनतो विकल्पः</p>
<p>संस्कारवांश्च समियादिति वाञ्छितं नः ॥ ४ ॥</p>
<p>यातायाताः स्थिताः केचिदज्ञा मत्सरिणः परे ।<br>
सन्दिग्धाः केऽपि किं ब्रूयां श्रोतारो यदनागताः ॥ ५ ॥</p>
<p>तदनाकर्ण्य गूढार्थं स्वादु स्वाशयकौशलम् ।<br>
साकूतमुक्तमन्यैर्यत्तेन दोलायते मनः ॥ ६ ॥</p>
<p>अत्र मद्वागशक्तापि यन्निर्यन्त्रणमुल्लसेत् ।<br>
तत्पारमेश्वरं श्रीमन्महानन्दविजृम्भितम् ॥ ७ ॥</p>
<p>इह खलु शास्त्रादावलौकिकाशीर्वादमुखेन<br>
वक्ष्यमाणषडर्धशास्त्रार्थगर्भीकारेण समुचितेष्टदेवतां<br>
शास्त्रकारः परामृशति</p>
<p>विमलकलाश्रयाभिनवसृष्टिमहा जननी</p>
<p>भरिततनुश्च पञ्चमुखगुप्तरुचिर्जनकः ।</p>
<p>तदुभययामलस्फुरितभावविसर्गमयं</p>
<p>हृदयमनुत्तरामृतकुलं मम संस्फुरतात् ॥ १-१ ॥</p>
<p>&ldquo;मम&rdquo; आत्मनो &ldquo;हृदयम्&rdquo; जगदानन्दादिशब्दवाच्यं तथ्यं वस्तु, सम्यक्<br>
देहप्राणादिप्रमातृतासंस्कारन्यक्कारपुरःसरसमावेशदशोल्लासेन<br>
दिक्कालाद्यकलिततया श्फुरतात्&quot; कालत्रयावच्छेदशून्यत्वेन विकसतात्   - इत्यर्थः । तच्च कीदृक्? &ndash; इत्युक्तम् &ndash; &ldquo;तदुभय&rdquo; इति । &ldquo;तत्&rdquo;<br>
आद्यार्धव्याख्यास्यमानं च तत् &ldquo;उभयम्&rdquo; तस्य &ldquo;यामलम्&rdquo; &ndash;</p>
<p>&ldquo;तयोर्यद्यामलं रूपं स सङ्घट्ट इति स्मृतः ।&rdquo;</p>
<p>इति वक्ष्यमाणनीत्या शक्तिशक्तिमत्सामरस्यात्मा सङ्घट्टः, ततः<br>
श्फुरितभावः&quot; परानपेक्षत्वेन स्वत एवोल्लसितसत्ताको योऽसौ &ndash;</p>
<p>&ldquo;अत एव विसर्गोऽयमव्यक्तहकलात्मकः ।&rdquo;</p>
<p>इत्युक्त्या कुलाकुलोभयच्छटात्मकहकारार्धार्धरूपो &ldquo;विसर्गो&rdquo;<br>
बहिरुल्लिलसिषास्वभावः स प्रकृतिर्यस्य तत्; अत एवाह &ndash;<br>
&ldquo;अनुत्तरामृतकुलम्&rdquo; इति । &ldquo;अनुत्तरम्&rdquo;<br>
कतिपयकालदार्ढ्यकार्यमृतान्तरवैलक्षण्यात् उत्कृष्टं च तत् &ndash;</p>
<p>&ldquo;यत्रास्ति न भयं किञ्चिन्न जरा व्याधयोऽपि वा ।<br>
न विघ्ना न च वै मृत्युर्न कालः कलयेच्च तम् ॥&rdquo;</p>
<p>इत्यकालकलितत्त्वात् अविद्यमानं मृतं यत्र तत् &ldquo;कुलम्&rdquo; शरीरं यस्य<br>
तत् अमाख्यकलास्वरूपम् &ndash; इत्यर्थः ।</p>
<p>तदुक्तम् &ndash;</p>
<p>&ldquo;कला सप्तदशी यासावमृताकाररूपिणी ।&rdquo;</p>
<p>इति । किं च तदुभयम् &ndash; इत्याह &ndash; &ldquo;जननी जनकश्च&rdquo; इति । कीदृशी<br>
जननी &ldquo;विमलकलाश्रया&rdquo; इति ।</p>
<p>विगता&quot;मलाः&quot; अवच्छेदका यस्यास्तादृशी या &ldquo;कला&rdquo;<br>
परविमर्शैकस्वभावकर्तृतालक्षणा, सा &ldquo;आश्रयः&rdquo; आलम्बनं<br>
स्वरूपं यस्याः सा शुद्धस्वातन्त्र्यशक्तिरूपा &ndash; इत्यर्थः । अत एव<br>
&ldquo;अभिनवायाम्&rdquo; आद्यायाम् शृष्टौ&quot; शुद्धाध्वमार्गे &ndash;</p>
<p>शुद्धेऽध्वनि शिवः कर्ता… ।</p>
<p>इति नीत्या शिवस्यैव तत्र साक्षात्कारित्वात् &ldquo;महः&rdquo;<br>
पारिपूर्ण्यलक्षणं तेजः स्फारो यस्याः सा &ndash; इत्युक्तम् । इहाद्वयनये<br>
हि भगवानेव स्वस्वातन्त्र्यमाहात्म्यात् अभासमात्रसारतया<br>
स्वाव्यतिरिक्तमपि व्यतिरिक्तत्वेनेव जगत् आभासयति &ndash; इत्यनन्यापेक्षिणः<br>
स्वातन्त्र्यस्यैव जगद्वैचित्र्यनिमित्तत्वमुक्तम् अविद्यावासनादीनां<br>
भेदाभेदविकल्पोपहतत्त्वात् जगद्वैचित्र्यनिमित्तत्वाभिधानानुपपत्तेः ।<br>
अत एव भगवतश्चिदाद्यनन्तशक्तिसम्भवेऽपि तत्स्फुरणमात्रत्वात्<br>
तासां तस्या एव प्राधान्यात् इहाभिधानम् । यद्वक्ष्यति ↓</p>
<p>तेन स्वातन्त्र्यशक्त्यैव युक्त इत्याञ्जसो विधिः ।</p>
<p>इति । जनकश्च कीदृक्? &ndash; इत्युक्तम् &ldquo;भरिततनुः&rdquo; इति । &ldquo;भरिता&rdquo;<br>
सर्वाकाङ्क्षासङ्क्षयात् पारिपूर्ण्येन पूरिता &ldquo;तनुः&rdquo; स्वभावो यस्य<br>
सः, अनन्योन्मुखतया स्वतन्त्रः &ndash; इति यावत् । अत एव &ldquo;पञ्चभिः&rdquo;<br>
चिदानन्देच्छाज्ञानक्रियात्मभिः &ldquo;मुखैः&rdquo; &ndash;</p>
<p>&ldquo;…शैवी मुखमिहोच्यते ।&rdquo;</p>
<p>इत्युक्त्या शक्तिभिः &ldquo;गुप्ता&rdquo; परिपूरिता प्रबन्धेनानुवर्तमाना &ldquo;रुचिः&rdquo;<br>
अभिलाषो विशेषानुपादानात् कृत्यपञ्चकविषयो यस्यासौ, सदैव<br>
पञ्चविधकृत्यकारी &ndash; इत्यर्थः । तदुक्तम् &ndash;</p>
<p>शृष्टिसंहाकर्तारं विलयस्थितिकारकम् ।<br>
अनुग्रहकरं देवं प्रणतार्तिविनाशनम् ॥&quot;</p>
<p>इति । तदेवम् अत्र विसर्गप्रसरस्वभावत्वेन जगद्वैचित्र्यबीजभूतं<br>
शिवशक्तिसङ्घट्टात्मकपरत्रिकशब्दवाच्यम् अनाख्यात्मकं<br>
विघ्नौधप्रध्वंसाय परामृष्टम् । तदुक्तम् &ndash;</p>
<p>&ldquo;तत्रापि शक्त्या सहितः स्वात्ममय्या महेश्वरः ।<br>
यदा सङ्घट्टमासाद्य समापत्तिं परां व्रजेत् ॥</p>
<p>तदास्य परमं वक्त्रं विसर्गप्रसरास्पदम् ।<br>
अनुत्तरविकासोद्यज्जगदानन्दसुन्दरम् ॥</p>
<p>भाविवक्त्राविभागेन बीजं सर्वस्य संस्थितम् ।<br>
हृत्स्पन्दोद्यत्परासारनिर्नामोर्म्यादि तन्मतम् ॥</p>
<p>एतत्परं त्रिकं सूक्ष्मं सर्वशक्त्यविभागवत् ।&rdquo;</p>
<p>इति ।</p>
<p>अथ च &ldquo;हृदयम्&rdquo; ↓</p>
<p>&ldquo;हृदयं शक्तिसूत्रं तु… ।&rdquo;</p>
<p>इत्याद्युक्त्या श्रीसृष्टिकाल्याद्यखिलशक्तिचक्रासूत्रणेन<br>
प्रस्फुरद्रूपं श्रीकालसङ्कर्षणीधाम शंस्फुरतात्&quot;<br>
तदात्म्येनैकः स्याम् &ndash; इत्यर्थः ।</p>
<p>तच्च कीदृशम् ? &ndash; इत्युक्तम् &ndash; &ldquo;अनुत्तरामृतकुलम्&rdquo; इति ।<br>
सृष्ट्यादीनामत्रैव लयाद् अविद्यमानम् उत्तरम् अन्यत् यस्मात् अत एव<br>
&ldquo;अमृतम्&rdquo; स्वात्मचमत्कारमात्रपरमार्थम्, अत एव च &ldquo;कुलम्&rdquo; &ndash;</p>
<p>&ldquo;कुलं पदनामाख्यं… ।&rdquo;</p>
<p>इत्यनाख्यरूपम् &ndash; इत्यर्थः । अन्यच्च कीदृक् ? &ndash; इत्याह &ndash; &ldquo;तदुभय&rdquo;<br>
इति । तच्च तत् व्याख्यास्यमानं सृष्टिसंहारात्मकम् &ldquo;उभयम्&rdquo; तस्य<br>
&ldquo;यामलम्&rdquo; लोलीभावः, ततः &ndash;</p>
<p>&ldquo;चक्रद्वयेऽन्तः कचति लोलीभूता परा स्थितिः ।&rdquo;</p>
<p>इति । तथा-</p>
<p>प्रभवाप्यययोरन्तर्लोलीभावात्क्रमोऽवताराख्यः ।</p>
<p>इत्यादिनीत्या स्फुरितसत्ताकः स्थित्यात्मा विविधः सर्गस्तन्मयम् ।<br>
परैव हि अनाख्या भगवती संवित् स्वस्वातन्त्र्यात् स्वात्मनि सृष्ट्यादि<br>
अवभासयति विलाययति च &ndash; इत्यभिप्रायः । यदुक्तम् &ndash;</p>
<p>&ldquo;यस्य नित्योदिता ह्येकाभासा कालक्षयङ्करी ।<br>
राजते हृदयाम्भोजविकासिगगनोदरे ॥</p>
<p>सृष्टिस्थित्युपसंहाररूपा तद्भरणे रता ।&rdquo;</p>
<p>इति । तच्छब्दपरामृष्टमुभयं व्याचष्टे &ldquo;जननी जनकश्च&rdquo; इति ।<br>
जनयति विश्वम् &ndash; इति &ldquo;जननी&rdquo; परा पारमेश्वरी सृष्ट्यादिचक्राद्या<br>
सा च शुद्धबोधमात्रस्वभावत्वात् &ldquo;विमला&rdquo; येयम् आदिभूता चान्द्रमसी<br>
&ldquo;कला&rdquo; सा &ldquo;आश्रयः&rdquo; &ndash; आलम्बनं गतिर्यस्याः सा,<br>
सकलजगदाप्यायकारिपरामृतमयी &ndash; इत्यर्थः । तदुक्तम् &ndash;</p>
<p>ऊर्ध्वे तु संस्थिता सृष्टिः परमानन्दरूपिणी ।<br>
पीयूषवृष्टिं वर्षन्ती बैन्दवी परमा कला ॥&quot;</p>
<p>इति । तथा-</p>
<p>&ldquo;ऊर्ध्वे स्थिता चन्द्रकला च शान्ता,</p>
<p>पूर्णामृतानन्दरसेन देवी ।&rdquo;</p>
<p>इति । अत एव &ldquo;अभिनवायाम्&rdquo;</p>
<p>शदा सृष्टिविनोदाय… ।&quot;</p>
<p>इत्यादिनीत्या सदा द्योतमानायाम् शृष्टौ&quot; बहीरूपतायां<br>
स्वातन्त्र्यलक्षणम् &ldquo;महः&rdquo; तेजो यस्याः सा &ndash; इत्युक्तम् । जनयति<br>
भावसंहारम् &ndash; इति &ldquo;जनकः&rdquo; अभिरूपः परः प्रमाता, स च<br>
&ldquo;पञ्चानाम्&rdquo; वामेश्यादिवाहशक्तीनाम् &ldquo;मुखैः&rdquo;<br>
चक्षुरादीन्द्रियवृत्तिरूपैर्द्वारैः &ndash;</p>
<p>&ldquo;येन येनाक्षमार्गेण यो योऽर्थः प्रतिभासते ।<br>
स्वावष्टम्भबलाद्योगी तद्गतस्तन्मयो भवेत् ॥</p>
<p>इत्यादिनीत्या तत्तद्विषयाहरणेन &ldquo;गुप्ता&rdquo; &ndash; स्वावष्टम्भबलेन<br>
परिरक्षिता &ldquo;रुचिः&rdquo; ↓दीप्तिर्यस्यासौ निखिलभावग्रसिष्णुतया<br>
समुद्दीपितपरप्रमातृभावः &ndash; इत्यर्थः । अत एव &ldquo;भरिततनुः<br>
तत्तद्भावसञ्चर्वणेन निराकाङक्षतोत्पादात् स्वात्ममात्रविश्रान्त्या<br>
पूर्णः &ndash; इत्यर्थः । तदेवम् अत्र ग्रन्थकृता<br>
सृष्ट्यादिक्रमत्रयरूपतामवभासयन्त्यपि तदतिवर्तनेन परिस्फुरन्ती<br>
क्रमाक्रमवपुः परैव अनाख्या पारमेश्वरी संवित् परामृष्टा, &ndash;<br>
इत्युक्तं स्यात् । यदुक्तमस्मत् परमेष्ठिगुरुभिः-</p>
<p>&ldquo;क्रमत्रयसमाश्रयव्यतिकरेण या सन्ततं</p>
<p>क्रमत्रितयलङ्घनं विदधती विभात्युच्चकैः ।</p>
<p>क्रमैकवपुरक्रमप्रकृतिरेव या द्योतते</p>
<p>करोमि हृदि तामहं भगवती परां संविदम् ॥&rdquo;</p>
<p>इति । अथ च &ldquo;हृदयम्&rdquo; निजबलसमुद्भूतिलक्षणं तत्त्वं<br>
विशेषानुपादानात् सर्वस्य सम्यक् प्रख्योपाख्यारोहेण श्फुरतात्&rdquo;<br>
विकसतात् &ndash; इत्यर्थः । तच्च कीदृक्? &ldquo;तदुभय&rdquo; इति । तत्<br>
आद्यार्धव्याख्यास्यमानं मातापितृलक्षणम् &ldquo;उभयम्&rdquo; तस्य यत्<br>
&ldquo;यामलम्&rdquo; आद्ययागाधिरूढं मिथुनम्, तस्य परस्परौन्मुख्येन<br>
चमत्कारतारतम्ययोगात् श्फुरितः&rdquo; सोल्लासो योऽसौ &ldquo;भावः&rdquo;<br>
आशयविशेषः, तेन यो &ldquo;विसर्गः&rdquo; क्षेपः<br>
कुण्डगोलाख्यद्रव्यविशेषनिःष्यन्दः, स प्रकृतिर्यस्य तत्; अत एव च<br>
&ldquo;अनुत्तरे&rdquo; श्वेतारुणात्मदेवतामयताद्यनुसन्धानेन<br>
पशुशुक्रशोणितवैलक्षण्यादुत्कृष्टे &ldquo;अमृते&rdquo; सारे &ndash;</p>
<p>&ldquo;…कुलमुत्पत्तिगोचरः ।&rdquo;</p>
<p>इत्युक्त्या &ldquo;कुलम्&rdquo; आकारो यस्य तत् । किं तदुभयम् ? &ndash; इत्याह &ndash; &ldquo;जननी<br>
जनकश्च&rdquo; इति । कीदृशी जननी ?&ldquo;विमलकलाश्रया&rdquo; इति । &ldquo;विमला&rdquo; इति<br>
वर्णकला &ldquo;आश्रयः&rdquo; आलम्बनं यस्याः सा, विमलकलाभिधाना &ndash;<br>
इत्यर्थः । तथा &ndash; &ldquo;अभिनवसृष्टिमहा&rdquo; इति । &ldquo;अभिनवस्य&rdquo;<br>
श्रीमदभिनवगुप्तस्य शृष्टिः&quot; जन्म सैव &ndash;</p>
<p>नन्दन्ति पितरस्तस्य नन्दन्ति च पितामहाः ।<br>
अद्य माहेश्वरो जातः सोऽस्मान्सन्तारयिष्यति ॥&quot;</p>
<p>इत्याद्युक्तेः सत्पुत्रप्रसवेन कृतकृत्यतया चमत्कारातिशयकारित्वेन<br>
&ldquo;महः&rdquo; उत्सवो यस्याः सा तथा । तथा जनकश्च कीदृशः?<br>
&ldquo;पञ्चमुखगुप्तरुचिः&rdquo; । &ldquo;पञ्चमुखः&rdquo; सिंहः, सिंहगुप्तेति सञ्ज्ञया<br>
&ldquo;रुचिः&rdquo; दीप्तिः सर्वत्र प्रथा यस्यासौ &ndash;</p>
<p>&ldquo;तस्यात्मजश्चुखुलकेति जनेप्रसिद्धश्</p>
<p>श्चन्द्रावदातधिषणो नरसिंहगुप्तः ।&rdquo;</p>
<p>इति वक्ष्यमाणदृशा नरसिंहगुप्तसञ्ज्ञया ख्यातः &ndash; इत्यर्थः ।<br>
अस्य हि ग्रन्थकृतः श्रीनरसिंहगुप्तविमलाख्यौ पितरौ &ndash; इति गुरवः<br>
।</p>
<p>शन्ति(न्तो) हि पदेषु पदैकदेशान्प्रयुञ्जानाः ।&quot;</p>
<p>इति नीत्या &ldquo;भीमो भीमसेनः&rdquo; इतिवत् अत्रापि<br>
नरसिंहगुप्तसिंहगुप्तपदयोः प्रयोगः । &ldquo;भरिततनुः&rdquo; इति-</p>
<p>&ldquo;शिवशक्त्यात्मकं रूपं भावयेच्च परस्परम् ।<br>
न कुर्यान्मानवीं बुद्धिं रागमोहादिसंयुताम् ॥</p>
<p>ज्ञानभावनया सर्व कर्तव्यं साधकोत्तमैः ।&rdquo;</p>
<p>इत्याद्युक्तनीत्या द्वयोरपि शिवश्क्तिसमावेशमयत्वाभिधानस्येष्टेः<br>
काकाक्षिन्यायेन योज्यम् । तदेवम्<br>
एवंविधसिद्धयोगिनीप्रायपितृमेलकसमुत्थतया &ndash;</p>
<p>&ldquo;तादृङमेलककलिका कलिततनुर्यो भवेद् गर्भे ।<br>
उक्तः स योगिनीभूः स्वयमेव ज्ञानभाजनं भक्तः ॥&rdquo;</p>
<p>इत्युक्तनीत्या स्वात्मनि निरुत्तरपादाद्वयज्ञानपात्रतामभिदधता<br>
ग्रन्थकृता<br>
निखिलषडर्धशास्त्रसारसङ्ग्रहभूतग्रन्थकरणेऽप्यधिकारः<br>
कटाक्षीकृतः । अत्र च सम्भवन्त्यपि व्याख्यान्तराणि न कृतानि,<br>
ग्रन्थगौरवभयात् प्रकतानुपयोगाच्च । केषाञ्चिदपि<br>
व्याख्यान्तराणमासमञ्जस्यमतीव सम्भवदपि न प्रकाशितम् । एवं हि   -</p>
<p>&ldquo;…टस्यै हेतुं न चाचरेत् ।&rdquo;</p>
<p>इति वक्ष्यमाणदृशा स्वात्मनि समयलोपावहं महात्मनाम्<br>
महागुरूणां निन्दाबीजमासूत्रितम् &ndash; इति भवेत्; को नाम<br>
शान्तिकर्मारभमाणो वेतालोत्थापनं कुर्यात्, इह<br>
चास्माभिस्तद्व्याख्यासारोच्चयनस्यैव प्रतिज्ञातत्त्वात् तदेव क्रियते, &ndash;<br>
इति तदितरत् स्वयमेव सर्वत्रासारतया चिन्वन्तु सचेतसः, &ndash; इत्य<br>
लमनेनापि वचनेन, प्रस्तुतमिहाभिदध्मः ॥ १ ॥</p>
<p>तदेवं परं त्रिकं परामृश्य परापरमपि<br>
पराम्रष्टुमुपक्रममाणः प्रथमं तावत् परां देवी परामृशति &ndash;</p>
<p>नौमि चित्प्रतिभां देवीं परां भैरवयोगिनीम् ।<br>
मातृमानप्रमेयांशशूलाम्बुजकृतास्पदाम् ॥ १-२ ॥</p>
<p>&ldquo;पराम्&rdquo; पूर्णाम्, अत एव भिन्नमपि जगत् स्वात्मनि अभेदरूपतया<br>
पालयन्तीम् अनन्योन्मुखतया च प्रकृष्टाम् &ndash;</p>
<p>&ldquo;या सा शक्तिर्जगद्धातुः कथिता समवायिनी ।&rdquo;</p>
<p>इत्याद्युक्त्या &ldquo;भैरवयोगिनीम्&rdquo; नित्यमेव परप्रमात्रवियुक्तत्वात्<br>
तदात्मभूताम्, अत एव-</p>
<p>&ldquo;इच्छात्वं तस्य सा देवि सिसृक्षोः प्रतिपद्यते ।&rdquo;</p>
<p>इत्याद्युक्त्या चिद्रूपा चासौ &ldquo;प्रतिभा&rdquo; प्रज्ञा, ताम्<br>
आद्योच्छलत्तात्मकत्वेन बहिरुल्लिलसिषास्वभावाम्, अत एव &ldquo;देवीम्&rdquo;<br>
प्रमातुरपि विश्रान्तिधामत्वात् प्रमितिरूपतया द्योतमानाम्, अत एव<br>
बहिरपि प्रमातृप्रमाणप्रमेयाण्येव &ldquo;अंशा&rdquo; अरारूपा भागा यस्य<br>
&ldquo;शूलस्य&rdquo; तत्र यानि औन्मनसानि अम्बुजानि, तत्र &ldquo;कृतास्पदाम्&rdquo;<br>
तदुत्तीर्णतया भासमानाम् नौमि&quot; देहप्राणादिप्रमातृरूपन्यग्भावेन<br>
तत्स्वरूपमाविशामि &ndash; इत्यर्थः ॥ २ ॥</p>
<p>एवमुक्तेऽपि परास्वरूपेऽपरास्वरूपमनभिधाय, तदुभयमयस्य<br>
परास्वरूपस्य वक्तुमशक्यत्वात् क्रमप्राप्तां परापरां देवीं<br>
परिहृत्य, प्रथमं तावदपरां देवीमभिमुखयति-</p>
<p>नौमि देवीं शरीरस्थां नृत्यतो भैरवाकृते ।<br>
प्रावृण्मेघघनव्योमविद्युल्लेखाविलासिनीम् ॥ १-३ ॥</p>
<p>नृत्यतो&quot; &ndash; नर्तक आत्मा&quot; (शि।३ उ।९ सू।)</p>
<p>इति शिवसूत्रदृष्ट्या निगूहितस्वस्वरूपावष्टम्भमूलं<br>
तत्तद्विष्ववैचित्र्यभूमिकाप्रपञ्चं प्रकाशयतो &ldquo;भैरवाकृतेः&rdquo;<br>
पूर्णस्वरूपस्य परमात्मनः &ldquo;शरीरस्थाम्&rdquo; &ndash;</p>
<p>&ldquo;एवभूतमिदं वस्तु भवत्विति यदा पुनः ।<br>
जाता तदैव तद्वस्तु कुर्वत्यत्र क्रियोच्यते ॥&rdquo;</p>
<p>इत्याद्युक्त्या तत्तत्प्रमातृप्रमेयाद्यनन्ताभासवैचित्र्यकारितया<br>
स्वरूपाविष्टाम्, अत एव &ldquo;देवीम्&rdquo; जगदुल्लासनक्रीडाकारिणीम् अपरां<br>
भगवतीं नौमि&quot; इति सम्बन्धः । अत एव बहिरपि विश्वात्मना<br>
द्योतमानत्वेऽपि &ndash;</p>
<p>&ldquo;भेदभावकमायीयतेज्ॐशग्रसनाच्च तत् ।<br>
सर्वसंहारकत्वेन कृष्णं तिमिररूपधृत् ॥&rdquo;</p>
<p>इत्याद्युक्तस्वरूपे परप्रमातर्येव विश्रान्तत्त्वात् कृष्णपिङ्गलरूपाम्-</p>
<p>इत्युक्तम्</p>
<p>&ldquo;प्रावृण्मेघघनव्योमविद्युल्लेखाविलासिनीम्&rdquo;</p>
<p>इति ॥ ३ ॥</p>
<p>अथ परापरोभयस्वरूपमयीं परापरां देवीं परमृशति &ndash;</p>
<p>दीप्तज्योतिश्छटाप्लुष्टभेदबन्धत्रयं स्फुरत् ।<br>
स्ताज्ज्ञानशूलं सत्पक्षविपक्षोत्कर्तनक्षमम् ॥ १-४ ॥</p>
<p>&ldquo;ज्ञानम्&rdquo;-</p>
<p>&ldquo;एवमेतदिदं वस्तु नान्यथेति सुनिश्चितम् ।<br>
ज्ञापयन्ती जगत्यत्र ज्ञानशक्तिर्निगद्यते ॥&rdquo;</p>
<p>इत्याद्युक्तज्ञानशक्तिस्वभावमपि अन्तरासूत्रितेच्छाक्रियात्मकम्, अत एव<br>
परापराशब्दव्यपदेश्यम्, अत एव तत् &ndash;</p>
<p>&ldquo;लोलीभूतमतः शक्तित्रितयं तत्त्रिशूलकम् ।&rdquo;</p>
<p>इति वक्ष्यमाणनीत्या &ldquo;त्रिशूलम्&rdquo; अत एव &ldquo;दीप्ताभिः&rdquo; &ndash; अप्रतिहताभिः<br>
तत्तदिन्द्रियवृत्तिरूपाभिः</p>
<p>&ldquo;ज्योतिश्छटाभिः-</p>
<p>&ldquo;यत्र यत्र मिलिता मरीचयस्तत्र तत्र विभुरेव जृम्भते ।&rdquo;</p>
<p>इत्यादिनीत्या वक्ष्यमाणस्वरूपस्य भेदप्रधानस्य बन्धहेतुत्वात्<br>
बन्धरूपस्य आणवादिमलत्रयस्य प्लोषकम्, अत एव श्फुरत्&rdquo;<br>
शुद्धबोधैकरूपतयास्फुरत्तासारम्, अत एव शन्&quot; च असौ &ldquo;पक्षः&rdquo;<br>
जगदानन्दस्तस्य &ldquo;विपक्षाः&rdquo; &ndash; तदप्रथारूपा निजानन्दाद्या आनन्दा<br>
अनानन्दाश्च तेषाम् &ldquo;उत्कर्तनम्&rdquo; &ndash; पूर्णप्रथात्मकत्वेन क्षपणम्,<br>
तत्र &ldquo;क्षमम्&rdquo; &ndash; समर्थः श्तात्&quot; &ndash; इति वाक्यार्थः &ndash; तदुक्तम् &ndash;</p>
<p>&ldquo;जयन्ति जगदानन्दविपक्षक्षपणक्षमाः ।<br>
परमेशमुखोद्भूतज्ञानचन्द्रमरीचयः ॥</p>
<p>इति ॥ ४ ॥</p>
<p>इदानीमपरमपि त्रिकं पराम्रष्टुमाह &ndash;</p>
<p>स्वातन्त्र्यशक्तिः क्रमसंसिसृक्षा</p>
<p>क्रमात्मता चेति विभोर्विभूतिः ।</p>
<p>तदेव देवीत्रयमन्तरास्ताम्</p>
<p>अनुत्तरं मे प्रथत्स्वरूपम् ॥ १-५ ॥</p>
<p>स्वतन्त्र्यरूपा शक्तिः यस्यासौ अनन्तशक्तिर्भगवान् शिवः, &ldquo;क्रमस्य&rdquo; &ndash;</p>
<p>&ldquo;मूर्तिवैचित्र्यतो देशक्रममाभासयत्यसौ ।<br>
क्रियावैचित्र्यनिर्भासात् कालक्रममपीश्वरः ॥&rdquo; (रि। २-१-५)</p>
<p>इत्याद्युक्तनीत्या देशकालात्मनो विश्ववैचित्र्यस्य सर्गस्य, सम्यक्- भेदेन<br>
शिसृक्षा&rdquo; &ndash; जगत्सृष्टिनिमित्तं पारमेश्वरी इच्छारूपा शक्तिः<br>
&ldquo;क्रमात्मता&rdquo; &ndash;</p>
<p>&ldquo;क्रमो भेदाश्रयो भेदोऽप्याभाससदसत्त्वतः ।&rdquo; (रि। २-१-४)</p>
<p>इत्यादिनीत्या भेदप्रधानं तत्तदनन्ताभाससम्भिन्नं<br>
सङ्कुचितात्मरूपं नरत्वम्, इत्येवं येयं नर-शक्ति-शिवात्मिका<br>
&ldquo;विभोः&rdquo; &ndash; भगवतः परस्य &ndash; अनुत्तरस्य प्रकाशस्य &ldquo;विभूतिः&rdquo;-<br>
तत्तत्स्फुरणात्मत्वेन एश्वर्यं &ldquo;तदेव&rdquo; क्रमेण तत्स्फारसारत्वात्<br>
समनन्तरोक्तस्वरूपं &ldquo;देवीत्रयम्&rdquo; परप्रकाशत्मकत्वात् &ldquo;अनुत्तरम्&rdquo;<br>
श्वम्&quot; सर्वकर्तृत्वादेरसाधारणम् &ldquo;रूपम्&rdquo; &ldquo;प्रथयत्&rdquo;-<br>
तत्तद्भेददशोदयेऽप्यतिरोदधत् मम आत्मनः &ldquo;अन्तरास्ताम्&rdquo; एकात्म्येन<br>
स्फुरतात् &ndash; इत्यर्थः ॥ ५ ॥</p>
<p>एवं स्वदर्शनोचितदेवतापरामर्शानन्तरं तत्स्वरूपानुप्रवेशेनैव<br>
युगपद् गणेशवटुकावपि अभिमुखयति &ndash;</p>
<p>तद्देवताविभवभाविमहामरीचि</p>
<p>चक्रेश्वरायितनिजस्थितिरेक एव ।</p>
<p>देवीसुतो गणपतिः स्फुरदिन्दुकान्तिः,</p>
<p>सम्यक्समुच्छलयतान्मम संविदब्धिम् ॥ १-६ ॥</p>
<p>&ldquo;एक एव&rdquo; &ndash; अनन्यापेक्षतया निःसहायो &ldquo;गणस्य&rdquo; &ndash; करणचक्रस्य &ndash;</p>
<p>&ldquo;दिनकरसममहदादिकगणपतितां वहति यो नमस्तस्मै ।&rdquo;</p>
<p>इत्यादिदृशा &ldquo;पतिः&rdquo; &ndash; अहङ्काररूपः प्रभुः, अत एव &ldquo;तासाम्&rdquo;<br>
समनन्तरोक्तानां &ldquo;देवतानाम्&rdquo; &ldquo;विभवेन&rdquo; &ndash; परप्रकाशात्मना<br>
स्फारेण &ndash;</p>
<p>&ldquo;यत्तत्र नहि विश्रान्तं तन्नभःकुसुमायते ।&rdquo;</p>
<p>इति वक्ष्यमाणनीत्या भवनशीलाः तन्मयतया परिस्फुरन्त्यो या<br>
&ldquo;महामरीचयः&rdquo; &ndash; तत्तदिन्द्रियदेवताः तासां यत् &ldquo;चक्रम्&rdquo;<br>
तत्रेश्वरवदाचरन् निजस्थितिर्यो &ldquo;मम&rdquo; आत्मनः संविद्&quot; एव<br>
अनवगाह्यत्वात् &ldquo;अब्धिः&rdquo; शम्यक्&quot; विषयकालुष्यविलायनेन समन्तात् &ndash;<br>
सर्वत एव तत्तदिन्द्रियप्रसृतसंविद्द्वारेण &ldquo;उच्छलयतात्&rdquo; &ndash;<br>
विकासयतात्, तदेकमयतामुत्पादयतात् &ndash; इत्यर्थः ।</p>
<p>अब्धिसमुच्छलनसमुचितत्त्वाच्च श्फुरदिन्दुकान्तिः&quot; &ndash; इत्युक्तम् । वस्तुतो हि<br>
अपानव्याप्तिरस्यास्ति &ndash; इत्येवं निर्देशः । अथ च &ldquo;देवीसुतः&rdquo;<br>
वटुकोऽप्येवंविधः, किन्तु शरीरस्य धवलिम्ना श्फुरदिन्दुकान्तिः&quot; ।<br>
अस्य हि प्राणव्याप्तिरस्ति इत्येवं निर्दिशन्ति गुरवः । &ldquo;देवीसुतः&rdquo;<br>
इत्युभयोरपि कुलशास्त्रोचितोऽयं व्यपदेशः । तदुक्तम् &ndash;</p>
<p>&ldquo;देवीपुत्रोऽत्र वटुकः स्वशक्तिपरिवारितः ।&rdquo;</p>
<p>इति ।<br>
&ldquo;गणेशो विघ्नहर्तासौ देवीपुत्रः… ।&rdquo;</p>
<p>इति च ॥ ६ ॥</p>
<p>इह खलु शास्त्रादौ-</p>
<p>&ldquo;…ष्त्रोतोभेदं सङ्ख्यानमेव च ।<br>
प्रवर्तयेद् गुरुं स्वं च स्तेयी स्यात् तदकीर्तनात् ॥&rdquo;</p>
<p>इत्याद्युक्तदृशा अवश्यमेव शास्त्रकारैः स्वगुर्वादेः कीर्तनं<br>
कार्यम्, अतश्च वक्ष्यमाणशास्त्रस्य कुलतन्त्रप्रकियात्मकत्वेन<br>
द्वैविध्येऽपि &ndash;</p>
<p>नभःस्थिता यथा तारा न भ्रजन्ते रवौ स्थिते ।<br>
एवं सिद्धान्ततन्त्राणि न विभान्ति कुलागमे ॥</p>
<p>तस्मात्कुलादृते नान्यत्संसारोद्धरणं प्रति ।&quot;</p>
<p>इत्याद्युक्त्या कुलप्रक्रियायाः प्रक्रियान्तरेभ्यः प्राधान्यात् &ndash;</p>
<p>&ldquo;भैरव्या भैरवात्प्राप्तं योगं व्याप्य ततः प्रिये ।<br>
तत्सकाशात्तु सिद्धेन मीनाख्येन वरानने ॥</p>
<p>कामरूपे महापीठे मच्छन्देन महात्मना ।&rdquo;</p>
<p>इत्यादिनिरूपितस्थित्या तदवतारकं तुर्यनाथमेव तावत् प्रथमं<br>
कीर्तयति &ndash;</p>
<p>रागारुणं ग्रन्थिबिलावकीर्णं</p>
<p>यो जालमातानवितानवृत्ति ।</p>
<p>कलोम्भितं बाह्यपथे चकार</p>
<p>स्तान्मे स मच्छन्दविभुः प्रसन्नः ॥ १-७ ॥</p>
<p>शः&quot; &ndash; सकलकुलशास्त्रावतारकतया प्रसिद्धः &ndash;</p>
<p>&ldquo;मच्छाः पाशाः समाख्याताश्चपलाश्चित्तवृत्तयः ।<br>
छेदितास्तु यदा तेन मच्छन्दस्तेन कीर्तितः ॥&rdquo;</p>
<p>इत्याद्युक्त्या पाशखण्डनस्वभावो मच्छन्द एव<br>
परमेश्वरसमावेशशालित्वात् &ldquo;विभुः&rdquo; मम प्रसन्नः श्तात्&quot; &ndash;<br>
स्वात्मदर्शनसंविभागपात्रतामाविष्कुर्यात् &ndash; इत्यर्थः । यो &ldquo;जालम्&rdquo;<br>
मत्स्यबल्धनम्, इन्द्रजालप्रायां च मायां &ldquo;बाह्यपथे चकार&rdquo; &ndash;</p>
<p>&ldquo;अष्टौ सिद्धा महात्मानो जालपृष्ठाः सुतेजसः ।&rdquo;</p>
<p>इत्याद्युक्त्या तुरीयतास्वरूपावहितत्त्वेन<br>
सङ्कोचापहस्तनादनवधेयतां च निन्ये &ndash; इत्यर्थः । तच्च &ldquo;रागेण&rdquo; &ndash; गैरिकादिद्रव्येण रागतत्त्वेन च &ldquo;अरुणम्&rdquo; &ndash; लोहितीकृतम् इयर्ति &ndash;<br>
गच्छति इत्यर्थानुगमात् तत्तद्भेददशाप्रसररूपं च, तथा<br>
ग्रन्थिभिः&quot; &ndash; बन्धनैः &ldquo;बिलैः&rdquo; च सलिलनिर्गमनस्थानैः &ldquo;ग्रन्थौ&rdquo;<br>
मायाया द्वितीयस्मिन् भेदे &ldquo;बिलैः&rdquo; बिलाकाराभिः<br>
भगसञ्ज्ञाभिर्भोगभूमिभिश्च &ldquo;अवकीर्णम्&rdquo; &ndash; व्याप्तम्, तथा<br>
&ldquo;आतानवितानवृत्ति&rdquo; &ndash; आयामपार्श्वमानयुक्तं विश्वाकारत्वात्<br>
सर्वतः प्रसरद्रूपं च, तथा &ldquo;कलया&rdquo; विच्छित्तिविशेषेण<br>
कलातत्त्वेन च अर्थात्क्षितिपर्यन्तेन &ldquo;उम्भितम्&rdquo; आरब्धम् । यदुक्तम् &ndash;</p>
<p>&ldquo;मायारूपं भवेज्जालं दारयेत्कुलचिन्तकः ।<br>
विश्वाकारं महाजालं नाडीसूत्रनियोजितम् ॥</p>
<p>भुवनाक्षसमोपेतं तत्त्वग्रन्थिदृढीकृतम् ।<br>
कलारागयुतं चैव… ॥&rdquo;</p>
<p>इत्यादि ॥ ७ ॥</p>
<p>&ldquo;श्रीमच्छ्रीकण्ठनाथाज्ञावशात्सिद्धा अवातरन् ।</p>
<p>त्र्यम्बकामर्दकाभिख्यश्रीनाथा अद्वये द्वये ।</p>
<p>द्वयाद्वये च निपुणाः क्रमेण शिवशासने ।<br>
आद्यस्य चान्वयो जज्ञे द्वितीयो दुहितृक्रमात् ॥</p>
<p>स चार्धत्र्यम्बकाभिख्यः सन्तानः सुप्रतिष्ठितः ।<br>
अतश्चार्धचतस्त्रोऽत्र मठिकाः सन्ततिक्रमात् ॥&rdquo;</p>
<p>इति वक्ष्यमाणस्थित्या<br>
श्रीसन्तत्यामर्दकत्रैयम्बकार्धत्रैयम्बकाख्यासु सार्धासु तिसृषु<br>
मठिकासु मध्यात् वक्ष्यमाणतन्त्रप्रक्रियायाः<br>
त्रैयम्बकमठिकाश्रयणेन आयातिक्रमोऽस्ति इति सामान्येन तावत्<br>
गुरूनभिमुखयति &ndash;</p>
<p>त्रैयम्बकाभिहितसन्ततिताम्रपर्णी</p>
<p>सन्मौक्तिकप्रकरकान्तिविशेषभाजः ।</p>
<p>पूर्वे जयन्ति गुरवो गुरुशास्त्रसिन्धु</p>
<p>कल्लोलकेलिकलनामलकर्णधाराः ॥ १-८ ॥</p>
<p>&ldquo;त्रैयम्बक&rdquo; इति &ldquo;अभिहिता&rdquo; शन्ततिः&quot; मठिका &ndash; इत्यर्थः ॥ ८ ॥</p>
<p>एवम् &ndash;</p>
<p>&ldquo;शैवादीनि रहस्यानि पूर्वमासन्महात्मनाम् ।<br>
ऋषीणां वक्त्रकुहरे तेष्वेवानुग्रहक्रिया ॥</p>
<p>कलौ प्रवृत्ते यातेषु तेषु दुर्गमगोचरम् ।<br>
कलापिग्रामप्रमुखमुच्छिन्ने शिवशासने ॥</p>
<p>कैलासाद्रौ भ्रमन्देवो मूर्त्या श्रीकण्ठरूपया ।<br>
अनुग्रहायावतीर्णश्चोदयामास भूतले ॥</p>
<p>मुनिं दुर्वाससं नाम भगवानूर्ध्वरेतसम् ।<br>
नोच्छिद्यते यथा शास्त्रं रहस्यं कुरु तादृशम् ॥</p>
<p>ततः स भगवान्देवादादेशं प्राप्य यत्नतः ।<br>
ससर्ज मानसं पुत्रं त्र्यम्बकादित्यनामकम् ॥&rdquo; (शिडृ। ७)</p>
<p>इत्याद्युक्त्या कलिकालुष्याद्विच्छिन्नस्य निखिलशास्त्रोपनिषद्भूतस्य<br>
षडर्धक्रमविज्ञानस्य त्रैयम्बकसन्तानद्वारेण अवतारकत्वादाद्यं<br>
कैलासस्थं श्रीश्रीकण्ठनाथाख्यं गुरुं प्रसङ्गात्<br>
मठिकान्तरगुरुंश्चोत्कर्षयति &ndash;</p>
<p>जयति गुरुरेक एव श्रीश्रीकण्ठो भुवि पथितः ।<br>
तदपरमूर्तिर्भगवान् महेश्वरो भूतिराजश्च ॥ १-९ ॥</p>
<p>&ldquo;एक एव गुरुः&rdquo; &ndash; इत्यनेन अस्य अवतारकत्वं सूचितम् । &ldquo;महेश्वरः&rdquo;- इति<br>
यः श्रीसन्तत्यर्धत्रैयम्बकाख्यमठिकयोर्गुरुतया अनेन अन्यत्रोक्तः<br>
परमेश इति ईश इति च ।</p>
<p>यदाह ↓</p>
<p>&ldquo;भट्टारिकादिभूत्यन्तः श्रीमान्सिद्धोदयक्रमः</p>
<p>भट्टादिपरमेशान्तः श्रीसन्तानोदयक्रमः</p>
<p>श्रीमान्भट्टादिरीशान्तः परमोऽथ गुरुक्रमः ।<br>
त्रिकरूपस्त्रिकार्थे मे धियं वर्धयतान्तराम् ॥&rdquo;</p>
<p>इति ।</p>
<p>&ldquo;तदपरमूर्तिः&rdquo; इत्यनयोर्भगवदावेशमयत्वं दर्शितम् ।</p>
<p>यद्यपि ↓</p>
<p>&ldquo;यो यत्र शास्त्रेऽधिकृतः स तत्र गुरुः… ।&rdquo;</p>
<p>इति वक्ष्यमाणनीत्या मठिकान्तरगुरूणां त्रिकार्थे गुरुत्वाभावात्<br>
इह नमस्काराप्रस्ताव एव । तथापि &ldquo;तस्य मे सर्वशिष्यस्य<br>
नोपदेशदरिद्रता ।&rdquo; इत्यादिदृशा सर्वत्रैव गुरूपदेशस्य भावात्<br>
आत्मनि भूयोविद्यत्वं दर्शयता ग्रन्थकृता अस्य ग्रन्थस्यापि<br>
निखिलशास्त्रान्तरसारसङ्ग्रहाभिप्रायत्वं प्रकाशितम् । यद्वक्ष्यति &ndash;</p>
<p>&ldquo;अध्युष्टसन्ततिस्रोतःसारभूतरसाहृतिम् ।<br>
विधाय तन्त्रालोकोऽयं स्यन्दते सकलान्रसान् ॥&rdquo;</p>
<p>इति ॥ ९ ॥</p>
<p>&ldquo;पूर्वे जयन्ति गुरवः&rdquo; इति सामान्येन कृतेऽपि नमस्कारे योगाङ्गत्वेन<br>
समानेऽपि &ndash;</p>
<p>&ldquo;…टर्को योगाङ्गमुत्तमम् ।&rdquo;</p>
<p>इत्याद्युक्त्या परमोपादेयस्वप्रकाशस्वात्मेश्वरप्रत्यभिज्ञापनपरस्य<br>
तर्कस्य कर्तारो व्याख्यातारश्च परं नमस्कर्तव्याः इति<br>
विशेषप्रयोजकीकारेण गुरुपरमगुरुपरमेष्ठिनः पुनरपि<br>
पराम्रष्टुमाह &ndash;</p>
<p>श्रीसोमानन्दबोधश्रीमदुत्पलविनिःसृताः ।<br>
जयन्ति संविदामोदसन्दर्भा दिक्प्रसर्पिणः ॥ १-१० ॥</p>
<p>तदास्वादभरावेशबंहितां मतिषट्पदीम् ।<br>
गुरोर्लक्ष्मणगुप्तस्य नादसम्मोहिनीं नुमः ॥ १-११ ॥</p>
<p>इदानीम् ↓</p>
<p>&ldquo;उपाध्यायान् दशाचार्य आचार्याणां शतं पिता ।&rdquo;</p>
<p>इत्याद्युक्त्या तस्याचार्यादपि गौरवातिरेकस्मृतेर्निजमपि<br>
पितरमाशीर्वादमुखेन परामृशति &ndash;</p>
<p>यः पूर्णानन्दविश्रान्तसर्वशास्त्रार्थपारगः ।<br>
स श्रीचुखुलको दिश्यादिष्टं मे गुरुरुत्तमः ॥ १-१२ ॥</p>
<p>&ldquo;चुखुलकः&rdquo; इति लोकप्रसिद्धमस्य नामान्तरम् । &ldquo;गुरुरुत्तमः&rdquo; इति<br>
उत्तमत्वस्य आचार्यगौरवातिरेकस्मृतिरेव निमित्तम्, अत एव अन्यत्रापि &ndash;</p>
<p>&ldquo;गुरुभ्योऽपि गरीयांसं जनकं चुखुलकाभिधम् ।&rdquo;</p>
<p>इत्याद्युक्तम् ॥ १२ ॥</p>
<p>एवं च तन्त्रप्रक्रियोपासन्नगुर्वभिमुखीकरणानन्तरं<br>
विश्रान्तिस्थानतया कुलप्रक्रियागुरुमपि उत्कर्षयति &ndash;</p>
<p>जयताज्जगदुद्धृतिक्षमोऽसौ</p>
<p>भगवत्या सह शम्भुनाथ एकः ।</p>
<p>यदुदीरितशासनांशुभिर्मे</p>
<p>प्रकटोऽयं गहनोऽयं शास्त्रमार्गः ॥ १-१३ ॥</p>
<p>भगवत्याख्या अस्य दूती, कुलप्रक्रियायां हि दूतीमन्तरेण क्वचिदपि<br>
कर्मणि नाधिकारःइत्यतस्तत्सहभावोपनिबन्धः ।</p>
<p>&ldquo;योक्ता संवत्सरात्सिद्धिरिह पुंसां भयात्मनाम् ।<br>
सा सिद्धिस्तत्त्वनिष्ठानां स्त्रीणां द्वादशभिर्दिनैः ॥</p>
<p>अतः सुरूपां सुभगां सरूपां भाविताशयाम् ।<br>
आदाय योषितं कुर्यादर्चनं यजनं हुतम् ॥</p>
<p>इति ॥</p>
<p>&ldquo;शास्त्रमार्गो&rdquo; विमलो जातः इत्यनेनास्य त्रिकाद्यागमव्याख्यातृत्वमपि<br>
प्रकाशितम् ।</p>
<p>यदुक्तमनेनैव-</p>
<p>&ldquo;इत्यागमं सकलशास्त्रमहानिधाना</p>
<p>च्छ्रीशम्भुनाथवदनादधिगम्य सम्यक् ।</p>
<p>शास्त्रे रहस्यरससन्ततिसुन्दरेऽस्मिन्</p>
<p>गम्भीरवाचि रचिता विवृत्तिर्मयेयम् ॥&rdquo;</p>
<p>इति ॥ १३ ॥</p>
<p>इदानीं स्वप्रवृत्तिप्रयोजनादि आचक्षाणो ग्रन्थकारो ग्रन्थकरणं<br>
प्रतिजानीते &ndash;</p>
<p>सन्ति पद्धतयश्चित्राः स्त्रोतोभेदेषु भूयसा ।<br>
अनुत्तरषडर्धार्थक्रमे त्वेकापि नेक्ष्यते ॥ १-१४ ॥</p>
<p>न चात्र अन्यथा सम्भाव्यम् &ndash; इत्यात्मन्याप्तत्वं प्रख्यापयन्नेवं<br>
प्रतिज्ञाकरणे सामर्थ्यं दर्शयति-</p>
<p>इत्यहं बहुशः सद्भिः शिष्यसब्रहाचारिभिः ।<br>
अर्थितो रचये स्पष्टां पूर्णार्थां प्रक्रियामिमाम् ॥ १-१५ ॥</p>
<p>श्रीभट्टनाथचरणाब्जयुगात्तथा श्री</p>
<p>भट्टारिकाङ्घिर्युगलाद् गुरुसन्ततिर्या ।</p>
<p>बोधान्यपाशविषनुत्तदुपासनोत्थ</p>
<p>बोधोज्ज्वलोऽभिनवगुप्त इदं करोति ॥ १-१६ ॥</p>
<p>तस्य गुरूपरम्परागतस्य ज्ञानस्य &ldquo;उपासनम्&rdquo; &ndash; पुनः पुनः चेतसि<br>
विनिवेशनम् तत उत्थितो योऽसावुपदेष्टव्यविषयो &ldquo;बोधः&rdquo; &ndash;<br>
साक्षात्कारः, तेन &ldquo;उज्ज्वलः&rdquo; सम्यगवगतधर्मा सन्, &ldquo;इदम्&rdquo;<br>
गुरूपदेशात्संशयविपर्यासादिरहितत्त्वेनाधिगतमनुत्तरत्रिकार्थ-<br>
प्रक्रियालक्षणम् परान्प्रति चिख्यापयिषया &ldquo;करोति&rdquo; &ndash; उपदिशति &ndash;<br>
इत्यर्थः । &ldquo;अभिनवगुप्तः&rdquo; इति सकललोकप्रसिद्धनामोदीरणेनापि<br>
आप्तत्त्वमेव उपोद्वलितम् । उक्तं हि &ndash;</p>
<p>शाक्षात्कृतधर्मा यथादृष्टस्यार्थस्य चिख्यापयिषया प्रयुक्त<br>
उपदेष्टा चाप्तः ।&rdquo;</p>
<p>इति । तच्छब्दपरामृष्टं व्याचष्टे &ldquo;या गुरुसन्ततिः&rdquo; इति,<br>
&ldquo;गुरुसन्ततिः&rdquo; गुरुपारम्पर्यमविच्छिन्नतया स्थितं तदुपदिष्टं<br>
ज्ञानम् &ndash; इत्यर्थः, सा च कीदृक्? इत्युक्तम् &ndash; बोधान्यपाशविषनुत्&quot; इति<br>
।</p>
<p>&ldquo;यत्किञ्चित्परमाद्वैतसंवित्स्वातन्त्र्यसुन्दरात् ।<br>
पराच्छिवादुक्तरूपादन्यत्तत्पाश उच्यते ॥&rdquo;</p>
<p>इत्यादिवक्ष्यमाणनीत्या &ldquo;बोधात्&rdquo; पराच्छिवाद्यदख्यात्यात्म<br>
भेदप्रथात्मकम् &ldquo;अन्यत्&rdquo; तदेव &ldquo;पाशः&rdquo; सएव मोहकत्वात् &ldquo;विषम्&rdquo; तत्<br>
नुदति या सा । तथा &ldquo;श्रीभट्टनाथः&rdquo; इति श्रीशम्भुनाथः ।<br>
&ldquo;श्रीभट्टारिका&rdquo; इति भगवत्याख्या अस्य दूती । यदुक्तमनेनैव &ndash;</p>
<p>&ldquo;भट्टं भट्टारिकानाथं श्रीकण्ठं दृष्टभैरवम् ।<br>
भूतिकलाश्रिया युक्तं नृसिंहं वीरमुत्कटम् ॥</p>
<p>नानाभिधानमाद्यन्तं वन्दे शम्भुं महागुरुम् ।&rdquo;</p>
<p>इति ।</p>
<p>श्त्रीमुखे निक्षिपेत्प्राज्ञः स्त्रीमुखाद् ग्राहयेत्पुनः ।&quot;</p>
<p>इत्याद्युक्तेः कुलप्रक्रियायां दूतीमुखेनैव शिष्यस्य<br>
ज्ञानप्रतिपादनाम्नायात् इह गुरुतद्दूत्योः समस्कन्धतया उपादानम् ॥<br>
१६ ॥</p>
<p>ननु सामान्येन त्रिकदर्शनप्रक्रियाकरणं प्रतिज्ञाय, सम्भवत्यपि<br>
तदर्थाभिधायिनि शास्त्रजाते किमिति श्रीमालिनीविजयोत्तरमेवाधिकृत्य<br>
तन्निर्वाहयिष्यते ? इत्याशङ्क्याह &ndash;</p>
<p>न तदस्तीह यन्न श्रीमालिनीविजयोत्तरे ।<br>
देवदेवेन निर्दिष्टं स्वशब्देनाथ लिङ्गतः ॥ १-१७ ॥</p>
<p>&ldquo;श्रीमालिनीविजयोत्तरे&rdquo; इति नादि-फान्ताया मालिन्या &ldquo;विजयेन&rdquo;<br>
सर्वोत्कर्षेण, उत्तरतिसर्वस्रोतोभ्यः प्लवते,<br>
सारभूतत्त्वात्सर्वशास्त्राणम् ॥ १७ ॥</p>
<p>एतदेवाह-</p>
<p>दशाष्टादशवस्वष्टभिन्नं यच्छासनं विभोः ।<br>
तत्सारं त्रिकशास्त्रं हि तत्सारं मालिनीमतम् ॥ १-१८ ॥</p>
<p>इह खलु परपरामर्शसारबोधात्मिकायां परस्यां वाचि<br>
सर्वभावनिर्भरत्वात्सर्वं शास्त्रं परबोधात्मकतयैव<br>
उज्जृम्भमाणं सत्, पश्यन्तीदशायां<br>
वाच्यवाचकाविभागस्वभावत्वेन असाधारणतया अहम्प्रत्यवमशार्त्मा<br>
अन्तरुदेति, अत एव हि तत्र प्रत्यवमर्शकेन प्रमात्रा परामृश्यमानो<br>
वाच्योऽर्थोऽहन्ताच्छादित एव स्फुरति, तदनु तदेव<br>
मध्यमाभूमिकायामन्तरेव वेद्यवेदकप्रपञ्चोदयाद्<br>
भिन्नवाच्यवाचकस्वभावतया उल्लसति । तत्र हि परमेश्वर एव<br>
चिदानन्देच्छाज्ञानक्रियात्मकवक्त्रपञ्चकासूत्रणेन<br>
सदाशिवेश्वरदशामधिशयानस्तद्वक्त्रपञ्चकमेलनया पञ्चस्रोतोमयम्<br>
अभेदभेदाभेदभेददशोट्टङ्कनेन तत्तद्भेदप्रभेदवैचित्र्यात्म<br>
निखिलं शास्त्रमवतारयति, यद्बहिर्वैखरीदशायां स्फुटतामियात् ।<br>
तथाहि &ndash;</p>
<p>प्रथममीशानतत्पुरुषसद्योजातैरेकैकस्य उद्बुभूषुभिः<br>
सद्भिर्भेदत्रयमुल्लासितम्, उद्भूतैश्च इत्येकैकभेदाः षट्,<br>
त्रिभिरप्येभिः सम्भूय उल्लासित एको भेदः, ईशतत्पुरुषौ<br>
ईशसद्योजातौ सद्योजाततत्पुरुषौ इति द्व्यात्मना सम्भूयापि एभिः<br>
त्रिभिर्भेदत्रयं समुल्लासितम् &ndash; इत्येते भेदप्रधाना दश शिवभेदाः<br>
। तदुक्तम् &ndash;</p>
<p>&ldquo;रिशतत्पुरुषाजातैरुद्भूतैरुद्बुभूषुभिः ।<br>
एककैः षड्भिरेकेन त्रिकेण द्व्यात्मकैस्त्रिभिः ॥</p>
<p>तदित्थं शिवभेदानां दशानामभवत्स्थितिः ।&rdquo; इति ।</p>
<p>एषामेव च वामदेवाघोरमेलनया अष्टादश रुद्रभेदा भवन्ति । तथा<br>
च तत्रैककेन वामदेवाघोरात्मभेदेन भेदद्वयमेव, पञ्चविधत्वेऽपि<br>
ईशादेर्वक्त्रत्रयस्य शिवभेदेषु उक्तत्वात् उक्तस्य च<br>
पुनर्वचनानुपत्तेः, तथा द्व्यात्मकत्वेन भेदत्रयस्य, तेन पञ्चानां<br>
त्र्यात्मकत्वेन भेदत्रयस्य शिवभेदेषु उक्तत्वात् ।<br>
तत्पुरुषसद्योजातयोस्तु एवं स्वभावाभावात्, ताभ्यां सह<br>
असङ्गतेर्भेदचतुष्टयाभावादीशवामौ, ईशाघोरौ, अघोर-वामौ- इति<br>
द्व्यात्मकं भेदत्रयमेव अवशिष्यते &ndash; इति त्रयो द्विकभेदाः । तथा<br>
पञ्चनामापि ईशतत्पुरुषाजातवामाघोराणां त्र्यात्मकत्वेन<br>
सम्मीलनायामीशानस्य क्रमेण इतरवक्त्रसम्भेदे षट्, तत्पुरुषस्य<br>
त्रयः, तथा सद्योजातस्य तदवशिष्टवक्त्रसम्भेदेऽपि एक एव &ndash; इति<br>
दशविधत्वेऽपि ईश-तत्पुरुष-सद्योजातात्मनः प्रथमत्रिकस्य<br>
शिवभेदेषु उक्तत्वात् ईशवामाघोरात्मनः &ndash; शिष्टस्य त्रिकस्य<br>
व्यापारान्तरेण नियोक्ष्यमाणत्वाच्च<br>
त्र्यात्मकभेदाष्टकमेवावशिष्यते &ndash; इत्यष्टावेव त्रिकभेदाः । अत<br>
एव एकककथनं चिन्त्यमिति न वाच्यम्, तत्पुरुषाजातवामाघोराणां हि<br>
द्व्यात्मकतया चतुरात्मकतया वा ज्ञानजनने संयोगनिषेधो<br>
विवक्षितः, त्र्यात्मकतायामपि तथाभावे हि बहूनां भेदानां<br>
निषेधः प्रसृज्यते, इति भेदसप्तककथनमपि न्याय्यं न स्यात् &ndash;<br>
इत्यलं बहुना । तथा पञ्चानाममप्येषां चतुरात्मकत्वेन<br>
सम्मीलनाया पञ्चविधत्वेऽपि नराजातवामाघोराणामुक्तयुक्त्या<br>
सङ्गत्यभावाच्चत्वारश्चतुर्भेदाः, सर्वेषामप्येषां सम्मीलनायां<br>
पञ्चकभेद एक एव &ndash; इत्येवम् &ldquo;अष्टादश&rdquo; भेदाभेदप्रधाना<br>
रुद्रभेदाः ।</p>
<p>तदुक्तम्-</p>
<p>&ldquo;यदा त्रयाणां वक्त्राणां वामदक्षिणसङ्गतिः ।<br>
तदा सप्त द्विकभेदा अष्टौ चैव त्रिकात्मकाः ॥</p>
<p>चतुष्काश्चापि चत्वारः पञ्चकस्त्वेकरूपकः ।<br>
इति विंशतिमध्यात्तु नराजातावसङ्गतिम् ॥</p>
<p>वामाघोरद्वये यातः स्वातन्त्र्यात्पूर्वपश्चिमौ ।<br>
ज्ञानं भजेते नैवेति भेदषोडशकं स्थितम् ॥</p>
<p>तत्रापि वामदेवीयमेकं तदुपरि स्थितम् ।<br>
स्वरूपं भैरवीयं च तेनाष्टादशधा स्थितिः ॥</p>
<p>रुद्रभेदस्य शास्त्रेषु शिवेनैवं निरूपिता ।&rdquo;</p>
<p>इति ।</p>
<p>एतच्च श्रीश्रीकण्ठ्यामभिधानपूर्वं विस्तरत उक्तम्, तद्यथा &ndash;</p>
<p>श्रोतस्यूर्ध्वे भवेज्ज्ञानं शिवरुद्राभिधं द्विधा ।<br>
कामजं योगजं चिन्त्यं मौकुटं चांशुमत्पुनः ॥</p>
<p>दीप्त…ण्तरं पुनः ।<br>
शिवभेदाः समाख्याता रुद्रभेदांस्त्विमाञ्छृणु ॥</p>
<p>विजयं चैव निःश्वासं मद्गीतं पारमेश्वरम् ।<br>
मुख्यबिम्बं च सिद्धं च सन्तानं नारसिंहकम् ॥</p>
<p>चन्द्रांशं वीरभद्रं च आग्नेयं च स्वयम्भुवम् ।<br>
विसरं रौरवाः पञ्च विमलं किरणं तथा ॥</p>
<p>ललितं सौरभेयं च तन्त्राण्याहुर्महेश्वरि ।<br>
अष्टाविंशतिरित्येवमूर्ध्वस्रोतोविनिर्गताः ॥&quot;</p>
<p>अत्र चानेनैव-</p>
<p>&ldquo;… शिवैरूक्तः शिवाभिधः ।<br>
भेदो रुद्रैश्च रुद्राख्य इति भेदो निरूपितः ॥&rdquo;</p>
<p>&ldquo;वसुभिः&rdquo; अष्टभिर्गुणिता &ldquo;अष्टो&rdquo; चतुःषष्टिर्भैरव भेदाः ।<br>
तथा च अद्वयस्वभावे स्वरूपे<br>
शिवशक्तितत्सङ्घट्टाख्ययोगिनीवक्त्रात्मनि दक्षिणवक्त्रे<br>
प्रत्येकमुहुभूषूद्भूततिरोधित्सु-तिरोहितात्मकतया चतूरूपत्वेन<br>
भेदषोडशात्मकमितरद्वक्रचतुष्टयं यदा युगपदन्तर्लीनतामेति<br>
तदैषां परस्परमेलनया चतुःषष्टिद्वयप्रधाना भैरवभेदाः ।</p>
<p>तदुक्तम्-</p>
<p>&ldquo;यच्चान्ते दक्षिणं हार्दं लिङ्गं हृत्परमं मतम् ।<br>
तदप्यन्तःकुताशेषस्प(सृ)ष्टभावसुनिर्भरम् ॥</p>
<p>सर्वसंहारकत्वाच्च कृष्णं तिमिररूपधृत् ।<br>
भेदभावकमायीयतेज्ॐऽशग्रसनात्मकम् ॥</p>
<p>तत्रान्तर्लीनतां याति यावद्वक्त्रचतुष्टयम् ।<br>
उद्बुभूषुतथोद्भूतं तिरोधिरत्सु तिरोहितम् ॥</p>
<p>इत्थं युगपदेवैतद्भेदषोडशकात्मकम् ।<br>
दक्षे वैसर्गिके हार्दे स्वतन्त्रेऽथ शिवे विशत् ॥</p>
<p>अष्टाष्टकात्म तच्छास्त्रं युगपद्भैरवाभिधम् ।&rdquo;</p>
<p>इति ।</p>
<p>एतच्च श्रीश्रीकण्ठ्यामभिधानपूर्व विस्तरत उक्तम् । तद्यथा &ndash;</p>
<p>&ldquo;अन्यत्सङ्क्षेपतो वक्ष्ये गीतं यत्परमेष्ठिना ।<br>
तच्चभेदैः प्रवक्ष्यामि चतुःषष्टिं विभागशः ॥</p>
<p>भैरवं यामलं चैव मताख्यं मङ्गलं तथा ।<br>
चक्राष्टकं शिखाष्टकं बहुरूपं च सप्तमम् ॥</p>
<p>वागीशं चाष्टमं प्रोक्तमित्यष्टौ वीरवन्दिते ।<br>
एतत्सादाशिवं चक्रं कथयामि समासतः ॥</p>
<p>स्वच्छन्दो भैरवश्वचण्डः क्रोध उन्मत्तभैरवः ।<br>
असिताङ्गो महोच्छुष्मः कपालीशस्तथैव च ॥</p>
<p>एते स्वच्छन्दरूपास्तु बहुरूपेण भाषिताः ।<br>
ब्रह्मयामलमित्युक्तं विष्णुयामलकं तथा ॥</p>
<p>स्वच्छन्दश्च रुरुश्चैव षष्ठं चाथर्वणं स्मृतम् ।<br>
सप्तमं रुद्रमित्युक्तं वेतालं चाष्टमं स्मृतम् ॥</p>
<p>अतः परं महादेवि मतभेदाञ्छृणुष्व मे ।<br>
रक्ताख्यं लम्पटाख्यं च मतं लक्ष्म्यास्तथैव च ॥</p>
<p>पञ्चमं चालिका चैव पिङ्गलाद्यं च षष्ठकम् ।<br>
उत्फुल्लकं मतं चान्यद्विश्वाद्यं चाष्टकं स्मृतम् ॥</p>
<p>चण्डभेदाः स्मृता ह्येते भैरवे वीरवन्दिते ।<br>
भैरवी प्रथमा प्रोक्ता पिचुतन्त्रसमुद्भवा ॥</p>
<p>सा द्विधा भेदतः ख्याता तृतीया तत उच्यते ।<br>
ब्रह्मी कला चतुर्थी तु विजयाख्या च पञ्चमी ॥</p>
<p>चन्द्राख्या चैव षष्ठी तु मङ्गला सर्वमङ्गला ।<br>
एष मङ्गलभेदोऽयं क्रोधेशेन तु भाषितः ॥</p>
<p>प्रथमं मन्त्रचक्रं तु वर्णचक्रं द्वितीयकम् ।<br>
तृतीयं शक्तिचक्रं तु कलाचक्रं चतुर्थकम् ॥</p>
<p>पञ्चमं बिन्दुचक्रं तु षष्ठं वै नादसञ्ज्ञकम् ।<br>
सप्तमं गुह्यचक्रं च खचक्रं चाष्टमं स्मृतम् ॥</p>
<p>एष वै चक्रभेदोऽयमसिताङ्गेन भासितः ।<br>
अन्धक रुरुभेदं च अजाख्य मूलसञ्ज्ञकम् ॥</p>
<p>वर्णभण्ठं विडङ्ग च ज्वालिनं मातृरोदनम् ।<br>
कीर्तिताः परमेशेन रुरुणा परमेश्वरि ॥</p>
<p>भैरवी चित्रिका चैव हंसाख्या च कदम्बिका ।<br>
हृल्लेखा चन्द्रलेखा च विद्युल्लेखा च विद्युमान् ॥</p>
<p>एते वागीशभेदास्तु कपालीशेन भाषिताः ।<br>
भैरवी तु शिखा प्रोक्ता वीणा चैव द्वितीयिका ॥</p>
<p>वीणामणिस्तृतीया तु सम्मोहं तु चतुर्थकम् ।<br>
पञ्चमं डामरं नाम षष्ठं चैवाप्यथर्वकम् ॥</p>
<p>कबन्धं सप्तमं ख्यातं शिरश्छेदोऽष्टमः स्मृतः ।<br>
एते देवि शिखाभेदा उन्मत्तेन च भासिताः ॥</p>
<p>एतत्सादाशिवं चक्रमष्टाष्टकविभेदतः ॥&rdquo;</p>
<p>इति ।</p>
<p>तैर्भिन्नं भेदोपभेदवैचित्र्यात्मना नानाप्रकारम &ndash; इत्यर्थः । यत्तु<br>
श्रीश्रीकण्ठ्यां तत्पुरुषवक्त्रमुद्दिश्य</p>
<p>&ldquo;अष्टाविंशतिभेदैस्तु गारुडं हृदयं पुरा ।&rdquo;</p>
<p>इत्यादि । तथा-</p>
<p>&ldquo;पश्चिमे भूततन्त्राणि… ।&rdquo;</p>
<p>तथा-</p>
<p>&ldquo;दक्षिणे दक्षिणे मार्गश्चतुर्विंशतिभेदतः ।&rdquo;</p>
<p>इत्यादि । तथा-</p>
<p>&ldquo;वामदेवात्तु यज्जातमन्यत्तत्सामृ(म्प्र)तं शृणु ।&rdquo;</p>
<p>इत्यादि अन्यभेदोपभेदवैचित्र्यमुक्तम्, तदेकैकस्य वक्त्रस्य<br>
पञ्चवक्त्रात्मकत्वात् एतद्भेदजातोपभेदात्मेव इति तत एव सङ्गृहीम्,<br>
इति न पृथगिह आयस्तम् । तदुक्तम् &ndash;</p>
<p>&ldquo;एकैकं पञ्चवक्त्रं च वक्त्रं यस्मात्प्रगीयते ।<br>
दशाष्टादशभेदस्य ततो भेदेष्वसङ्ख्यता ॥&rdquo;</p>
<p>इति ।</p>
<p>अतश्च भेदभेदाभेदाभेदप्रतिपादकं शिवरुद्रभैरवाख्यं<br>
त्रिधैवेदं शास्त्रमुद्भूतम् इति सिद्धान्तः तदुक्तम् &ndash;</p>
<p>&ldquo;तन्त्रं जज्ञे रुद्रशिवभैरवाख्यमिदं त्रिधा ।<br>
वस्तुतो हि त्रिधैवेयं ज्ञानसत्ता विजृम्भते ॥</p>
<p>भेदेन भेदाभेदेन तथैवाभेदभागिना ।&rdquo;</p>
<p>इति ।</p>
<p>एवं च भेदाद्यात्मकमपीदं शास्त्रं परमेश्वरेशवामाघोरात्मकं<br>
षष्ठं त्रिकं परादिदेवीत्रयविश्रान्तिधामतया क्रोडीकृत्य&quot;</p>
<p>&ldquo;पुष्पे गन्धस्तिले तैलं देहे जीवो जले रसः ।<br>
यथा तथैव शास्त्राणां कुलमन्तःप्रतिष्ठिम् ॥&rdquo;</p>
<p>इत्याद्युक्त्या परमाद्वयामृतपरिप्लावितं विदध्यात्, अन्यथा ह्यस्य<br>
परपदप्राप्तिनिमित्तत्वं न स्यात् । तदुक्तम्-</p>
<p>&ldquo;ततोऽपि संहृताशेषभावोपाधिसुनिर्भरः ।<br>
भैरवः परमार्थोद्यद्द्रवबृंहितशक्तिकः ॥</p>
<p>रिशान-वाम-दक्षासु तासु शक्तित्रयं क्रमात् ।<br>
अपरादिपराप्रान्तं क्रोडीकृत्य त्रिकं स्थितः ॥</p>
<p>उर्ध्ववामतदन्यानि तन्त्राणि च कुलानि च ।<br>
तद्धाराप्रान्तरूढानि प्रापय्याभेदभूमिकाम् ॥&rdquo;</p>
<p>इति ।</p>
<p>ननु एवंविधा श्रुतिर्न काचिदुपलभ्यत इति किं प्रमाणम् ? ननु अत्र<br>
उक्तमेवानेन गुरुपारम्पर्यलक्षणं प्रमाणम् । यदाह &ndash;</p>
<p>&ldquo;इत्थं मध्ये विभिन्नं तत्त्रिकमेव तथा तथा ।<br>
शास्त्रमस्मद्गुरुगृहे सम्प्रदायक्रमात्स्थितम् ॥&rdquo;</p>
<p>इति ।</p>
<p>ननु यदेवात्र पुम्बुद्धिप्रभवत्वं चोद्यं तदेवोत्तरीकृतम्-<br>
इत्यपूर्वमिदम्पाण्डित्यम्, तेनागमः कश्चन संवादनीयो<br>
येनैतत्समाहितं स्यात्, नैतत्, अविगीतैव हि प्रसिद्धिरागमः इत्युच्यते,<br>
यदुक्तम्-</p>
<p>&ldquo;प्रसिद्धिरागमो लोके युक्तिमानथवेतरः ।<br>
विद्यायामप्यविद्यायां प्रमाणमविगानतः ॥</p>
<p>प्रसिद्धिरवगीता हि सत्या वागैश्वरी मता ।<br>
तथा यत्र यथा सिद्धं तद्ग्राह्यमविशङ्कितैः ॥</p>
<p>इति ।</p>
<p>सा चात्र विद्यत एवाविगानेन महात्मनां महागुरूणाम् इति किमत्र<br>
प्रमाणान्तरान्वेषणेन । यदि चार्वाग्दृशां भवादृशामेवंविधा<br>
श्रुतिः कर्णगोचरं न गता तावतैव एतन्नोपपद्यते, इति न वक्तुं<br>
शक्यम्, नहि प्रमाणाभावात्प्रमेयस्याप्यभावः स्यात् । न चैते<br>
विप्रलम्भका येनैवमन्यथोपदिशेयुः एतदुपदेशमूलतैव निखिलस्य<br>
शैवशास्त्रागमार्थस्य प्रयोगदर्शनात् । तेन यथा मन्वादिस्मृतौ<br>
उत्सन्नशाखामूलत्वादष्टकादियागानां मूलभूता श्रुतिः कल्प्यते<br>
तथा इहापि ज्ञेयम् । नह्येविधां श्रुतिमदृष्ट्वा<br>
साक्षात्कृतनिखिलशैवागमसतत्त्वास्त एवमुपदिशेयुः इत्यलं<br>
महागुरूणामुपदेशपरीक्षणदुःशिक्षया । ननु शास्त्राणाम् &ndash;</p>
<p>&ldquo;यतः शिवोद्भवाः सर्वे शिवधामफलप्रदाः ।&rdquo;</p>
<p>इत्याद्युक्तेरेकत्वनियामककारणफलयोरैक्यमस्ति, इह<br>
किन्निबन्धनमेषामेवं नानात्वमुक्तम् ? सत्यम् &ndash; किन्तु अनुग्राह्याशय<br>
भेदादेषां नानात्वं कल्पितम् । यदुक्तम्-</p>
<p>शर्वमेतत्प्रवृत्त्यर्थं श्रोतॄणां तु विभेदतः ।<br>
अर्थभेदात्तु भेदोऽयमुपचारत्प्रकल्प्यते ॥</p>
<p>फलभेदो न कल्प्योऽत्र कल्प्यश्चेदयथायथम् ।&rdquo;</p>
<p>इति । ननु यद्येवं तत् &ndash;</p>
<p>&ldquo;वेदादिभ्यः परं शैवं शैवाद् वामं च दक्षिणम् ।<br>
दक्षिणाच्च परं कौलं कौलात्परतरं नहि ॥&rdquo;</p>
<p>इत्यादिना उक्तमेषां यथायथमुत्कृष्टत्वं युक्तं न स्यात्,? नैतत्-<br>
द्वारद्वारिभावेन एषामुपायोपेयभावस्य उक्तत्वात्, तेन<br>
परमाद्वयोपदेशप्रतिपादकमेव शास्त्रं शिवसद्भावलाभैकफलम् &ndash;<br>
इत्यवसेयम् । तदेव परमपदप्राप्तो साक्षादुपायभूतत्त्वादुत्कृष्टम् ।<br>
एतच्चानेनैव श्रीमालिनीश्लोकवार्तिकादौ वितत्य उक्तम्, तत्तत एव<br>
स्वयमवधार्यम्, ग्रन्थगौरवभयात्तु प्रतिपदं न संवादितम् । अत<br>
एवाह &ndash; &ldquo;तत्सारं त्रिकशास्त्रम्&rdquo; इति । तदुक्तम् &ndash;</p>
<p>&ldquo;वेदाच्छैवं ततो वामं ततो दक्षं ततः कुलम् ।<br>
ततो मतं ततश्चापि त्रिकं सर्वोत्तमं परम् ॥&rdquo;</p>
<p>इति । अनेनैवाशयेन च &ndash;</p>
<p>&ldquo;वाममार्गाभिषिक्तोऽपि दैशिकः परतत्त्ववित् ।<br>
संस्कार्यो भैरवे सोऽपि कुले कौले त्रिकेऽपि सः ॥&rdquo;</p>
<p>इत्यादि श्रीनिशाचारादावुक्तम् ॥</p>
<p>तच्च सिद्धा-नामक-मालिन्याख्य- खण्डत्रयात्मकत्वात् त्रिविधिम् । तत्र<br>
क्रियाप्रधानं सिद्धातन्त्रम्, ज्ञानप्रधानं नामकं तन्त्रम्,<br>
तदुभयमयं मालिनीमतम् इति तदेव मुख्यम्, यदाह &ndash; &ldquo;तत्सारं<br>
मालिनीमतम्&rdquo; इति । एवं च, न तदस्तीह यन्न&quot; इत्यादि युक्तमेवोक्तम् ॥ १८<br>
॥</p>
<p>अतश्च सर्वसहत्वात्तदधिकारेणैव च प्रतिज्ञाया अपि निर्वाहो युक्तः-<br>
इत्याह &ndash;</p>
<p>अतोऽत्रान्तर्गतं सर्वं सम्प्रदायोज्झितैर्बुधैः ।<br>
अदृष्टं प्रकटीकुर्मो गुरुनाथाज्ञया वयम् ॥ १-१९ ॥</p>
<p>&ldquo;अतः&rdquo; इति उक्त युक्त्यास्यैव शास्त्रस्य प्रधान्यात् । &ldquo;प्रकटीकुर्मः&rdquo; इति<br>
प्रक्रियाकरणेन । अतश्च &ldquo;प्रधाने हि कृतो यत्न फलवान्भवति&rdquo;- इति<br>
भावः । &ldquo;गुरुनाथाज्ञया&rdquo; इति &ndash; नहि तदाज्ञां विनात्र अधिकार एव<br>
भवेत् इति भावः ॥१९ ॥</p>
<p>अन्यादृष्टप्रकटीकरणे च स्वात्मनि भगवत्प्रसाद एव निमित्तम्- इति<br>
दर्शयितुमाह-</p>
<p>अभिनवगुप्तस्य कृतिः सेयं यस्योदिता गुरुभिराख्या ।<br>
त्रिनयनचरणसरोरुहचिन्तनलब्धप्रसिद्धिरिति ॥ १-२० ॥</p>
<p>त्रिनयनप्रसादासादितप्रकृष्टसिद्धेः किं नामासाध्यम् &ndash; इति भावः<br>
॥ २० ॥</p>
<p>एवं चेयं कृतिः सर्वेषामेव ग्राह्या भवेत्, इति प्रतिपादयितुमाह &ndash;</p>
<p>श्रीशम्भुनाथभास्करचरणनिपातप्रभापगतसङ्कोचम् ।<br>
अभिनवगुप्तहृदम्बुजमेतद्विचिनुत महेशपूजनहेतोः ॥ १-२१ ॥</p>
<p>आदिवाक्यम्-</p>
<p>हृदयं शास्त्रात्मसतत्त्वम्, महेश्वरस्य पूजनम्</p>
<p>&ldquo;पूजा नाम न पुष्पाद्यैर्या मतिः क्रियते दृढा ।<br>
निर्विकल्पे महाव्योम्नि सा पूजा ह्यादराल्लयः ॥</p>
<p>इत्याद्युक्त्या तत्तद् वक्ष्यमाणज्ञप्तिक्रमेण स्वात्मतया प्रत्यभिज्ञानम्<br>
। अतश्च महावाक्यार्थेन एकमेवादिवाक्यात्मकं वाक्यम् इति<br>
दर्शयितुमाह &ndash; &ldquo;आदिवाक्यम्&rdquo; इति । इह यद्यपि<br>
परमेश्वरशक्तिपातमन्तरेण तच्छास्त्रश्रवणादावन्यत्<br>
प्रवृत्तिनिमित्तं नाभ्युपेयते, तथापि शास्त्रकाराणामियं शैली-<br>
इत्यभिधेयप्रयोजनादि प्रतिपादयितं प्रवृत्तिहेतुतया<br>
अयमादिवाक्योपनिबन्धः । तत्र<br>
प्रथमश्लोकपञ्चकासूत्रितोऽनुत्तरषडर्धार्थक्रम इत्यनेन<br>
साक्षादभिहितश्च परपरापरापरात्मतादिना<br>
बहुप्रकारस्त्रिकार्थस्तावदभिधेयः । तस्यैव च<br>
कर्तृप्रतिपादनकौशलेन कौलागमस्य च<br>
समस्तशास्त्रप्राधान्याभिधानेन सातिशयत्वं प्रतिपादतितुं<br>
&ldquo;श्रीभट्टनाथ&rdquo; इत्यादि श्लोकपञ्चकमुपात्तम् । स च<br>
गुरुपरम्परागतः &ldquo;तस्माद् गुरुक्रमायातं दिशन्नेति परं शिवम् ।&rdquo;<br>
इत्याद्युक्तनीत्या निजप्रयोजनकारी भवति, इत्येतदङ्गतयैव<br>
पारम्पर्यसन्दर्शनार्थं गुरुसङ्कीर्तनपरं<br>
श्लोकसप्तकमुट्टङ्कितम् । अतश्चास्यैव वक्ष्यमाणोपायक्रमेण<br>
स्वात्मतया प्रर्त्याभिज्ञानाज्जीवन्मुक्तिप्रदत्वं प्रयोजनं<br>
श्लोकान्तरासूत्रितमपि &ldquo;श्रीशम्भुनाथ&rdquo; इत्यादिश्लोकेन साक्षादुक्तम् ।<br>
एतदुद्दिश्य च को नाम न सचेताः परमेश्वरशक्तिपातपवित्रितः<br>
प्रवर्त्तते इत्यस्य प्रवृत्तिनिमित्तत्वम्, प्रवृत्तस्याप्येदुपलब्धौ<br>
&ldquo;तमनित्येषु भोगेषु योजयन्ति विनायकाः ।&rdquo; इत्याद्युक्तेर्विघ्नाः<br>
सम्भवन्ति इत्येतन्निरासाय गणेशवटुकयोः स्तुतिः । &ldquo;अर्थितो रचये&rdquo; इति<br>
प्रतिज्ञातायाः प्रक्रिययायाश्च &ldquo;तन्मया तन्त्र्यते तन्त्रालोकनाम्न्यत्र<br>
शासने ।&rdquo; इत्यादिवक्ष्यमाणोपजीवनेन &ldquo;तन्त्रालोकः&rdquo; &ndash; इत्यभिधानम् ।<br>
एवमभिधानाभिधेययोरभिधेयप्रयोजनयोश्च<br>
वाच्यवाचकसाध्यसाधनभावलक्षणः सम्बन्धश्चार्थाक्षिप्तः<br>
इत्यनेकवाक्यसम्मेलनात्मकमेकमेवादिवाक्यं प्रवृत्तिहेतुतया उक्तम् &ndash;<br>
इति पिण्डार्थः ॥ २१ ॥</p>
<p>इह यद्यपि सर्ववादिनां मोक्ष एव उपादेयः, तत्प्रतिपक्षभूतः<br>
संसारश्च हेयः, तस्य च मिथ्याज्ञानं निमित्तम्, तत्प्रतिकूलं च<br>
तत्त्वज्ञानम् &ndash; इति तत्साक्षत्कारेणैव अज्ञानापगमान्मोक्षावाप्तिः<br>
इत्यत्राविवादः, तथापि तैस्तदेकनियतं ज्ञानाज्ञानयोः स्वरूपं न<br>
ज्ञातम् इति</p>
<p>&ldquo;भ्रमयत्येव तान्माया ह्यमोक्षे मोक्षलिप्सया ।&rdquo;</p>
<p>इत्याद्युक्त्या तदभ्युपगतो मोक्षो मोक्ष एव न भवति &ndash; इति दर्शयितुं<br>
शास्त्रान्तरवैलक्षण्येन तत्परीक्षणस्य वक्ष्यमाणत्वात्<br>
प्राधान्यमपि कटाक्षयितुमुपक्रम एव<br>
बन्धमोक्षपरीक्षामुट्टङ्कयति ग्रन्थकारः &ndash;</p>
<p>इह तावत्समस्तेषु शास्त्रेषु परिगीयते ।<br>
अज्ञानं संसर्हेतुर्ज्ञानं मोक्षैककारणम् ॥ १-२२ ॥</p>
<p>न चैतदस्माभिः स्वोपज्ञमेवोक्तम् &ndash; इत्याह &ndash;</p>
<p><strong>मलम्</strong> अज्ञानम् इच्छन्ति<br>
संसाराङ्कुर-कारणम् ।<br>
इति प्रोक्तं तथा च श्री-<br>
मालिनी-विजयोत्तरे ॥ १-२३ ॥</p>
<p>&ldquo;<strong>अज्ञानम्</strong>&rdquo; तिमिरं परमेश्वर-स्वातन्त्र्य-मात्र-समुल्लासित&ndash;स्वरूप-गोपनासतत्त्वम् आत्मानात्मनोर् अन्यथाभिमान-स्वभावम् +++(←तेन शिलायाम् अज्ञानम् इति न ब्रूमहे)+++ अपूर्ण-ज्ञानम्, तद् एव <strong>चाणवम &ldquo;मलम्&rdquo;</strong>, न तु नवमाह्निकादौ निषेत्स्यमानं द्रव्यरूपम् । उक्तं च &ndash;</p>
<blockquote>
<p>स्वातन्त्र्यहानिर् बोधस्य<br>
स्वातन्त्र्यस्याप्य् अबोधता ।<br>
द्विधाणवं मलम् इदं<br>
स्वस्वरूपापहानितः ॥</p>
</blockquote>
<p>इति ।</p>
<p>तच्च कीदृक् ? इत्याह &ndash; संसार इति । संसारस्य&rdquo;</p>
<p>&ldquo;भिन्नवेद्यप्रथात्रैव मायाख्यम्… ।&rdquo;</p>
<p>इत्याद्युक्तस्वरूपस्य मायीयस्य मलस्य</p>
<p>संसारकारणं कर्म संसाराङकुर उच्यते ।&quot;</p>
<p>इति वक्ष्यमाणनीत्य &ldquo;अङ्कुरः&rdquo; कारणं कार्ममलं तस्य &ldquo;कारणं ।<br>
तदुक्तम् &ndash;</p>
<p>&ldquo;मलं कर्मनिमित्तं तु नैमित्तकमतः परम् ।&rdquo;</p>
<p>इति श्रीमालिनीविजयोत्तरे प्रोक्तम् इत्येतदधिकारेणैवायं ग्रन्थः<br>
प्रवृत्त इत्युपोद्वलितम् ॥२३ ॥</p>
<p>अज्ञानस्य पौरुष-बौद्धात्मकत्वेन द्वैविध्येऽपि, इह पौरुषम् एव विवक्षितं स्यान्, नान्यत् इत्य् आह-</p>
<p>विशेषणेन बुद्धिस्थे<br>
संसारोत्तर-कालिके ।<br>
सम्भावनां निरस्यैतद्<br>
अभावे मोक्षम् अब्रवीत् ॥ २४ ॥</p>
<p>&ldquo;<strong>विशेषणेन</strong>&rdquo;, संसाराङ्कुर-कारणम् इत्यनेन, न हि दुरध्यवसाय-रूपं बौद्धम् अज्ञानं कर्मणः कारणम्, अपि तु तत् तस्य- इति कथम् एतद् विशेषणं सङ्गच्छताम्? तद्धि सति कर्म-कारणके शरीरे सम्भवति- तस्य कार्य-कारणात्मकत्वात्, बुद्धेश् च कारण-वर्गान्तः-पातित्त्वात्। अत एवोक्तम् &ldquo;<strong>संसारोत्तर-कालिके</strong>&rdquo; इति ।</p>
<blockquote>
<p>&ldquo;शरीरभुवनाकारो<br>
मायीयः परिकीर्तितः ।&rdquo;</p>
</blockquote>
<p>इत्याद्य् उक्तेः संसाराच् छरीराद् अनन्तर-भाविनि &ndash; इत्यर्थः ॥</p>
<p>&ldquo;किं तत् सम्भावना-निरासेन?&rdquo; &ndash; इत्य् उक्तम् &ndash; &ldquo;<strong>एतद् अभावे मोक्षम् अब्रवीत्</strong>&rdquo; इति। नहि बौद्धाज्ञान-मात्रनिवृत्तौ मोक्षो भवेत्, यत् तस्मिन् निवृत्ते बौद्धम् एव ज्ञानम् उदेति - तस्य च शुद्धविकल्पात्मत्वेऽपि</p>
<blockquote>
<p>सर्वो विकल्पः संसारः… ।</p>
</blockquote>
<p>इति नीत्या संसाराविर्भावकत्वमेव - इति कथम् एतद्-अभावे ऽपि +एवं स्यात्?<br>
यद् अभिप्रायाद् इतो बाह्यैर् अपि-</p>
<blockquote>
<p>&ldquo;परमार्थ-विकल्पेऽपि<br>
नावलीयेत पण्डितः ।<br>
को हि भेदो विकल्पस्य<br>
शुभे वाऽप्यथ वाऽशुभे ॥&rdquo;</p>
</blockquote>
<p>इत्याद्य् उक्तम्, पौरुषे पुनर् अज्ञाने दीक्षादिना निवृत्ते सति, यदि बौद्धं ज्ञानम् उदियात्, तदा तस्य वक्ष्यमाण-नीत्या जीवन्-मुक्तिं प्रत्य् अपि कारणत्वं भवेत्। केवलेन पुनस् तेन न किञ्चित् सेत्स्यति &ndash; इत्य् उक्तप्रायम् ।</p>
<p>पौरुषं पुनर् ज्ञानम् उदितं सद् अन्य-निरपेक्षम् एव मोक्ष-कारणम् । यद् उक्तम् &ndash;</p>
<blockquote>
<p>&ldquo;पाशाश् च पौरुषाः शोध्या<br>
दीक्षायां न तु धीगताः ।<br>
तेन तस्यां दोषवत्याम्<br>
अपि दीक्षा न निष्फला ॥&rdquo;</p>
</blockquote>
<p>इति । &ldquo;तच् च ज्ञान-मात्र-स्वभावम्, अख्यात्य्-अभाव एव हि पूर्णा ख्यातिः। सैव च प्रकाशानन्द-घनस्याऽऽत्मनस् तात्त्विकं स्वरूपम्। तत्-प्रथनम् एव मोक्ष&rdquo; इति युक्तम् उक्तम् &ndash; &ldquo;<strong>एतद् अभावे मोक्षम् अब्रवीत्</strong>&rdquo; इति ॥ २४ ॥</p>
<p>ननु &ldquo;अज्ञान-शब्दस्य अपूर्णं ज्ञानम् अर्थः इत्यत्र किं निबन्धनम्, ज्ञानाभावमात्रम् एवास्तु&rdquo; इत्याशङ्क्याह-</p>
<p>अज्ञानम् इति न ज्ञाना-
ऽभावश् चातिप्रसङ्गतः ।<br>
स हि लोष्ठादिकेऽप्य् अस्ति<br>
न च तस्यास्ति संसृतिः ॥ १-२५ ॥+++(5)+++</p>
<p>कोऽसावतिप्रसङ्गः &ndash; इत्याह &ndash; स हि&rdquo; इत्यादि । तद्युक्तमुक्तम् &ndash;<br>
अज्ञानशब्दस्य अपूर्णं ज्ञानमर्थः &ndash; इति ॥२५ ॥</p>
<p>तदाह-</p>
<p>अतो ज्ञेयस्य तत्त्वस्य<br>
सामस्त्येनाऽप्रथात्मकम् ।<br>
ज्ञानम् एव तद् अज्ञानं +++(इति)+++<br>
शिवसूत्रेषु भासितम् +++(&ldquo;ज्ञानं बन्धः&rdquo; इति)+++ ॥ १-२६ ॥</p>
<p>&ldquo;<strong>अतो</strong>&rdquo; यथोक्ताद्धेतोः &ldquo;<strong>ज्ञेयस्य</strong>&rdquo; नीलसुखादेः, &ldquo;ज्ञेयस्य च परं तत्त्वं यः प्रकाशात्मकः शिवः ।&rdquo; इत्यादि-वक्ष्यमाण-स्वरूपस्य &ldquo;<strong>तत्त्वस्य</strong>&rdquo; सामस्त्येन&quot; तस्य सर्वत्राविशेषात् तदेक-घनाकारत्वेन &ldquo;<strong>अप्रथात्मकम्</strong>&rdquo; यद् &ldquo;इदं नीलम्, इदं सुखम्&rdquo; इति द्वैत-प्रथात्मकत्वाद् अपूर्णं &ldquo;<strong>ज्ञानम्</strong>&rdquo; तदेव &ldquo;<strong>अज्ञानम्</strong>&rdquo; न पुनर् ज्ञानाभाव-मात्रम् &ndash; इत्येतच् छिवसूत्रेषु &ldquo;<strong>भासितम्</strong>&rdquo; &ndash; उक्तम् &ndash; इत्यर्थः ॥ २६ ॥</p>
<p>तत्र चैतत् कुत्र दर्शितम् ? इत्याशङ्क्याह &ndash;</p>
<p>चैतन्यमात्मा ज्ञानं च बन्ध इत्यत्र सूत्रयोः ।<br>
संश्लेषेतरयोगाभ्यामयमर्थः प्रदर्शितः ॥ १-२७ ॥</p>
<p>शंश्लेषेतरयोगाभ्याम्&quot; इति संहितया, अन्यथा च<br>
अकारप्रश्लेषविश्लेषाभ्यां तेन &ldquo;ज्ञानं बन्धः, अज्ञानं बन्धः&rdquo;   - इति चायमर्थः, इत्यज्ञानशब्दस्य अपूर्णज्ञानाभिधानलक्षणः<br>
॥ २७ ॥</p>
<p>एतदेव व्याचष्टे-</p>
<p>चैतन्यमिति भावान्तःशब्दःस्वातन्त्र्यमात्रकम् ।<br>
अनाक्षिप्तविशेषं सदाह सूत्रे पुरातने ॥ १-२८ ॥</p>
<p>द्वितीयेन तु सूत्रेण क्रियां वा करणं च वा ।<br>
ब्रुवता तस्य चिन्मात्ररूपस्य द्वैतमुच्यते ॥ १-२९ ॥</p>
<p>द्वैतप्रथा तदज्ञानं तुच्छत्वाद् बन्ध उच्यते ।<br>
तत एव समुच्छेद्यमित्यावृत्त्यनिरूपतिम् ॥ १-३० ॥</p>
<p>इह न किञ्चिदप्यचेतितं भवति, चितिक्रिया सर्वसामान्यरूपा इति ।<br>
चेतयति इति चेतनः पूर्णज्ञानक्रियावान्। तस्य भावः &ldquo;चैतन्यम्&rdquo; पूर्णज्ञान-क्रियावत्त्वम्। तदेव च परमैश्वर्य-स्वभावं स्वातन्त्र्यम् उच्यते । तदाह &ndash; &ldquo;स्वतन्त्र्यमात्रकम्&rdquo; इति । स्वातन्त्र्यमेव<br>
केवलं स्वातन्त्र्यमात्रकम्, अत एवाह &ndash; &ldquo;अनाक्षिप्तविशेषम्; इति,<br>
&ldquo;अनाक्षिप्ताः&rdquo; स्वसहचारिणोऽपि नित्यत्वव्यापकत्वादयो &ldquo;विशेषाः&rdquo;<br>
भेदा येन तत् । भावप्रत्ययान्तो हि शब्दः<br>
सहचारिधर्मान्तरनिवृत्तिमेव ब्रूते, अत एव द्रव्याभिधायिनः शब्दस्य<br>
विशेषः । यदाहुः &ndash;</p>
<p>&ldquo;धर्मान्तरप्रतिक्षेपाप्रतिक्षेपौ तयोर्द्वयोः ।<br>
साङ्केतभेदस्य पदं ज्ञातृवाञ्छानुरोधः ॥</p>
<p>भेदोऽयमेव सर्वत्र द्रव्यभावाभिधायिनोः ।&rdquo;</p>
<p>इति । &ldquo;द्वितीयेन&rdquo; इति अर्थाद् द्वितीयसूत्रवर्तिना ज्ञानशब्देन, ज्ञप्तिः   - ज्ञानम्, जायते येन इति ज्ञानं च इति व्युत्पत्त्या &ldquo;क्रियाम् करणम्&rdquo; च<br>
प्राधान्येनाभिदधता तस्य &ndash; चैतन्यमात्मा &ndash; &ldquo;इत्युक्तस्वरूपस्य&rdquo; अत<br>
एव चेतयते इति &ldquo;चित्&rdquo; चितिक्रियायां कर्ता, तन्मात्रमेव केवलं &ldquo;रूपम्&rdquo;<br>
यस्य तस्य &ldquo;द्वैतमुच्यते&rdquo; कर्तृकर्मणोः कर्तृकर्मक्रियाणां च<br>
भिन्नानामवच्छेदकानामागूरणाद् द्वैतप्रथासूत्रणं क्रियते,<br>
पूर्णमस्य रूपं नाख्यातिः &ndash; इत्यर्थः । &ldquo;तत्&rdquo;<br>
तस्मात्संविदद्वैतात्मनः पूर्णस्य रूपस्य अख्यानात् &ldquo;द्वैतप्रथा&rdquo; एव<br>
&ldquo;अज्ञानम्&rdquo; अपूर्णं ज्ञानमपूर्णत्वाच्च तदेव अपूर्णम्मन्यता<br>
शुभाशुभवासनाशरीरभुवनाकारस्वभावविविधसङ्कुचितज्ञानरूप<br>
तया मलत्रयात्मा &ldquo;बन्धः&rdquo; इति उच्यते, बन्धरूपत्वादेव च तदज्ञानम्<br>
शमुच्छेद्यम्&rdquo;</p>
<p>&ldquo;मलं कर्म च मायीमाणवमखिलं च यत् ।<br>
सर्वंहेयमिति प्रोक्तं… ॥</p>
<p>इत्युक्त्या हेयम &ndash; इत्यर्थः । नन्वत्र द्वैतप्रथात्मकत्वादपूर्णं<br>
ज्ञानमेव अज्ञानम् इत्येतत्कुतोऽवगतम् ? &ndash; इत्याशङ्क्योक्तम् &ndash;<br>
&ldquo;इत्यावृत्त्या निरूपितम्&rdquo; &ndash; इति । &ldquo;आवृत्त्या&rdquo; &ndash; इति अज्ञानम् इति<br>
संहितापाततः पुनरावर्तनेन &ndash; इत्यर्थः ॥२८-३०॥</p>
<p>नन्वेवं मोक्षस्य लक्षणमभिधीयताम् ? इत्याशङ्क्याह &ndash;</p>
<p>स्वतन्त्रात्मातिरिक्तस्तु तुच्छोऽतुच्छोऽपि कश्चन ।<br>
न मोक्षो नाम तन्नास्य पृथङ्नामापि गृह्यते ॥ १-३१ ॥</p>
<p>न कश्चिदन्योऽस्ति &ndash; इति वाक्यशेषः । यदि तुच्छस्तत्पूर्वोक्तनीत्या<br>
बन्ध एव स्यात्, अतुच्छश्चेत् पारमार्थिकत्वान्नास्य स्वतन्त्रात्मातिरेकः<br>
। यद्वक्ष्यति &ndash;</p>
<p>&ldquo;मोक्षो हि नाम नैवान्यः स्वरूपप्रथनं हि सः ।<br>
स्वरूपं चात्मनः संवित्… ॥&rdquo;</p>
<p>इत्यादि । किमुक्तं भवति &ndash; इह तावदात्मज्ञानं मोक्ष इत्यविवादः,<br>
अतो यदेवात्मनो लक्षणं तदेव मोक्षस्य इति तन्नान्तरीयकत्वादेव अस्य<br>
लक्षणसिद्धेः पृथक्लक्षणं न कृतम्, अत एव नामापि&rdquo; इति<br>
अपिशब्देन लक्षणादेः पुनः का वार्ता &ndash; इत्यावेदितम् ॥ ३१ ॥</p>
<p>एवमप्यस्य तद्वैलक्षण्यं कटाक्षीकर्तं दर्शनान्तरोक्तस्य मोक्षस्य<br>
स्वरूपमभिधातुमुत्क्रमते &ndash;</p>
<p>यत्तु ज्ञेयसतत्त्वस्य पूर्णपूर्णप्रथात्मकम् ।<br>
तदुत्तरोत्तरं ज्ञानं तत्तत्संसारशान्तिदम् ॥ १-३२ ॥</p>
<p>&ldquo;यत्&rdquo; पुनः &ldquo;ज्ञेयस्य&rdquo; कला-तत्त्व-भुवनाद्यात्मनोऽध्वनः यत्<br>
शतत्त्वम्&quot; उर्ध्वोर्ध्वमन्योन्यं च भेदेनावस्थानम्, तस्य &ldquo;उत्तरोत्तरम्&rdquo;<br>
उपर्युपरिभावेन तत्तद्भुवनाद्युल्लङ्घनक्रमेण तत्तदवेच्छेदापगमात्<br>
यथायथमतिशयाद् द्वैतप्रथात्मकत्वात् सङ्कुचितत्त्वेऽपि<br>
&ldquo;पूर्णपूर्णप्रथात्मकं ज्ञानम्&rdquo; उदेति<br>
तदधरीकृततत्त्वजालोल्लङ्घनात्</p>
<p>&ldquo;चतुर्दशविधं यच्च प्रोक्तं संसारमण्डलम् ।&rdquo;</p>
<p>इत्याद्युक्तेः &ldquo;तस्य तस्य&rdquo; चतुर्दशविधयोन्यात्मनः संसारस्य&quot;<br>
&ldquo;शान्तिदं तत उन्मोचकम &ndash; इत्यर्थः । ज्ञानस्य हि मोचनमेव धर्मः,<br>
किन्तु सङ्कुचितस्यासङ्कुचितत्त्वम् ॥ ३२ ॥</p>
<p>एतदेव दर्शयति-</p>
<p>रागाद्यकलुषोऽस्म्यन्तःशून्योऽहं कर्तृतोज्झितः ।<br>
इत्थं समासव्यासाभ्यां ज्ञानं मुञ्चति तावतः ॥ १-३३ ॥</p>
<p>&ldquo;इत्थम्&rdquo; प्रथमार्धनिरूपितस्वरूपम् &ldquo;ज्ञानम्&rdquo; &ldquo;तावतः&rdquo; परिमिताद्<br>
बन्धात्, अर्थात् बौद्धादीन्मुञ्चति &ndash; इति सम्बन्धः । तत्र<br>
&ldquo;रागाद्यकलुषोऽहं भवामि&rdquo; इति ज्ञानं योगाचाराणाम् ।</p>
<p>यदाहुः-</p>
<p>&ldquo;रागादिकलुषं चित्तं संसारस्तद्विमुक्तता ॥&rdquo;</p>
<p>सङ्क्षेपात्कथितो मोक्षः प्रहीनावरणैर्जिनैः ॥&rdquo; इति ।</p>
<p>तथा-</p>
<p>&ldquo;प्रभास्वरमिदं चित्तं प्रकृत्याऽऽगन्तवो मलाः ।<br>
तेषामपाये सर्वार्थं तज्ज्योतिरविनश्वरम् ॥&rdquo;</p>
<p>इति । अयमत्रार्थः &ndash; प्रकृतिप्रभावस्वरस्य चित्तस्य अनाद्यविद्यावशाद्<br>
रागादिभिरागन्तुकैर्मलैरावृतत्वेन संसाराविर्भावेऽपि<br>
भावनाद्यात्मकमार्गानुष्ठानबलात्तत्तदागन्तुकमलप्रहाणेन<br>
आश्रयपरावृत्त्या अविनश्वरज्योतीरूपस्वरूपाभिव्यक्तिर्मोक्ष इति,<br>
तदयुक्तम्, &ndash; भावना ह्यत्र भवद्भिः कारणमिष्यते, सा<br>
क्षणक्षयिणां चित्तक्षणानां विशेषमाधातुं नोत्सहते, तस्याः<br>
स्थिरैकाश्रयगतत्त्वेन विशेषाधानक्षमत्वात् । तथाहि<br>
स्थायिनस्तिलादयो भावाः स्थायिभिरेव सुमनोभिर्वास्यन्ते, तथेयमपि<br>
स्यात्, अतश्च प्रतिक्षणमपूर्वत्वेन उपजायमानस्य<br>
निरन्वयविनाशिलङ्घनाभ्यासवत् अनासादितातिशयस्य चित्तक्षणस्य<br>
प्रभास्वरचित्तक्षणोपजननाय भावना न प्रभवेत् इत्यनया कोऽर्थः<br>
। समलाश्च चित्तक्षणाः स्वारसिक्याः सदृशारम्भणशक्तेः<br>
स्वसदृशानेव चित्तक्षणानुत्पादयितुं क्षमन्ते, न विसदृशान्<br>
प्रभास्वरान् । एवं च चित्तक्षणभङ्गुरत्वान्मलप्रहारणायैव<br>
भावना न प्रगल्भेत इत्याश्रयपरावृत्तेः का वार्ता इति कृतं<br>
क्षणिकवादिनां मोक्षेण । बन्धमोक्षौ च स्थिरैकादिपक्षे युज्येते,<br>
बद्धो हि मोक्षाय प्रवर्तते, प्राप्य च निवृत्तो भवति इति, सन्तानश्चैको<br>
न विद्यते, तस्य भेदाभेदविकल्पोपहतत्त्वात् । &ldquo;अन्तः&rdquo;<br>
संविद्रूपतायामपि &ldquo;शून्योऽहम्&rdquo; भवामि इति ज्ञानं माध्यमिकानाम् ।<br>
ते खलु सर्वभावनैःस्वाभाव्यवादिनःसंविदोऽपि<br>
नैःस्वाभाव्यान्मिथ्यात्वम् अभिदधतस्यच्छून्यतायामेव<br>
मोक्षमाचक्षीरन् । यदाहुः &ndash;</p>
<p>&ldquo;चित्तमात्रमिदं विश्वमिति या देशना मुनेः ।<br>
तत्त्रासपरिहारार्थं बालानां सा न तत्त्वतः ॥</p>
<p>सापि ध्वस्ता महाभागैश्चित्तमात्रव्यवस्थितिः ।&rdquo;</p>
<p>इति, तदप्युक्तम्, &ndash; संविदो हि मिथ्यात्वेन स्वतन्त्ररूपापाकरणेऽपि<br>
मिथ्यात्वे सत्तैव न भवेत् तस्याः नीलादिवत् परतन्त्ररूपत्वाभावात्,<br>
नीलादीनां हि मिथ्यात्वेन स्वतन्त्ररूपापाकरणेऽपि<br>
संविदात्मतयाऽस्त्यवस्थानम्, संविदि तु स्फुरत्तामात्रसारायां<br>
मिथ्यात्वादसत्त्वमेव स्यात् इति न किञ्चित्स्फुरेत् इति मूर्छैव स्यात् इति ।<br>
न च संविदः स्फुरत्तामात्रसाररूपाया अपह्नवः शक्यक्रियः इति<br>
यत्किञ्चिदेतत् । अथ &ndash;</p>
<p>शर्वालम्बनधर्मैश्च सर्वसत्त्वैरशेषतः ।<br>
सर्वक्लेशाशयैः शून्यं नं शून्यं परमार्थतः ॥&quot;</p>
<p>इत्याद्युक्त्युक्त्या ग्राह्यग्राहकभावादिना कल्पितेन रूपेण शून्यम्, न तु<br>
संविदापि इति चेत्, एवं ह्युच्यमाने विज्ञानवादे एवाभ्युपगमः स्यात्,<br>
सोऽपि हि कल्पितपरतन्त्रादिरूपशून्यत्वेन</p>
<p>&ldquo;इत्यन्तःकरणस्यैव विचित्रात्मावभासिनः ।<br>
अविभाविततत्त्वस्य विस्फूर्जितमिदं जगत् ॥&rdquo;</p>
<p>इत्याद्युक्तेर्विज्ञप्तिमेव परमार्थसतीमभ्युपागमत् इति न नवं<br>
किञ्चिदायुष्मतोत्प्रेक्षितम् । तत्र चोक्तो दोषः &ldquo;अकर्ताहं भवामि&rdquo; इति<br>
ज्ञानं साङ्ख्यानाम् । ते हि निष्क्रियमेवात्मानमभ्युपागमन्, अन्यथा हि<br>
तस्य चैतन्यं न स्यात्- अतेचनानामेव क्षीरादीनां<br>
क्रियावत्त्वोपलब्धेः । अयुक्तं चैतत् &ndash; अकर्तृत्वे हि पुरुषस्य<br>
अनिर्मोक्षः स्यात् अकिञ्चित्करत्वे हि पुरुषस्योत्पन्नेऽपि विवेकदर्शने<br>
स्वरूपेणावस्थानं न स्यात्, प्रवृत्तिस्वभावायाः<br>
प्रकृतेरौदासीन्यायोगात् तं प्रत्यपि पुनः सम्भावनायाः सम्भवात् ।<br>
न च प्रकृतेः &ldquo;दृष्टाहमनेन&rdquo; इति न पुनरेतदर्थमहं प्रवर्ते&quot;<br>
इत्यनुसन्धानमस्त्याचैतन्यादस्याः प्रेक्षाकारित्वाभावात् । एवं चेयं<br>
कृतेऽपि शब्दाद्युपलम्भे यथा पुनस्तदर्थ प्रवर्तते, तथा<br>
कृतायामपि विवेकख्यातौ पुनरपि तदर्थं प्रवर्तिष्यते,<br>
स्वभावस्यानपेतत्त्वात् । एवमपि कृतमकृतं न भवति &ndash; इति<br>
सङ्कुचितमपि ज्ञानं बौद्धादीनां निजोचितामर्थक्रियां विदध्यात् ।<br>
तथाहि बौद्धाः-</p>
<p>&ldquo;एकमेवेदं संविद्रूपं हर्षविषादाद्यनेकाकारविवर्त्तं पश्यामः<br>
॥&rdquo;</p>
<p>इत्याद्युक्तयुक्त्या बुद्धिवृत्त्यात्मकं ज्ञानमेव तत्त्वं प्रतिपन्नाः इति<br>
बुद्धितत्त्वप्राप्तिरेवैषां मोक्षः । तदुक्तम्-</p>
<p>&ldquo;ब्रह्मा तत्राधिपत्वेन बुद्धितत्त्वे व्यवस्थितः ।<br>
सर्वज्ञं च तमेवाहुर्बौद्धानां परमं पदम् ॥</p>
<p>इति । अत एवैषां बुद्धितत्त्वाधोवर्तिनः संसारस्य शान्तिः । एवं च<br>
&ldquo;ज्ञानं मुञ्चति तावतः&rdquo; इति युक्तमुक्तम् । साङ्ख्याश्च<br>
सुखदुःखाद्यात्मकप्रकृतिपृथग्भावेन पुम्स एव स्वरूपेणावस्थानं<br>
तत्त्वं प्रतिपन्नाः इति पंस्तत्त्वप्राप्तिरेवैषां मोक्षः । तदुक्तम् &ndash;</p>
<p>&ldquo;पौरुषे चैव साङ्ख्यानां सुखदःखादिवर्जितम् ।&rdquo;</p>
<p>इति । नैरात्म्यदृष्टेश्चात्मदृष्टिर्विशिष्यते, इति साङ्ख्यानां<br>
बौद्धेभ्यः पूर्णप्रथात्मकं ज्ञानम् इत्येषां<br>
बुद्धितत्त्वोर्ध्ववर्तिपुंस्तत्त्वप्राप्तिः । एवं च<br>
पूर्णप्रथात्मकमुत्तोत्तरं ज्ञानम्, इत्यादिः<br>
पूर्वसूत्रप्रतिज्ञातोऽर्थो निर्वाहितः । एवं साङ्ख्यपातञ्जलयोः<br>
प्रकृतिपृथग्भावेन पञ्ज्ञानस्य साम्येऽपि साङ्ख्येभ्यः<br>
पातञ्जलानामीश्वरप्रणिधानात् तद्विशिष्यते, इति तेषां<br>
पुंस्तत्त्वोर्ध्ववर्तिनियतितत्त्वप्राप्तिरुक्ता ।</p>
<p>&ldquo;षडविंशकं तु देवेशि योगशास्त्रे परं पदम् ।&rdquo;</p>
<p>इति । एवं च मौसुलपाशुपतादीनामपि यथायथं<br>
ज्ञानातिशयादूर्ध्वोर्ध्व तत्त्वावाप्तिः परं पदम् इति । तदुक्तम्-</p>
<p>&ldquo;मौसुले कारूके चैव मायातत्त्वं प्रकीर्तितम् ।&rdquo;</p>
<p>इति । तथा-</p>
<p>&ldquo;व्रते पाशुपते प्रोक्तमैश्वरं परमं पदम् ।&rdquo;</p>
<p>इति । तत्रैवं बौद्धादीनां मायीयादेव मलादंशांशिकया,<br>
मौसुलानां कार्मादपि, पाशुपतानाम् अनात्मनि आत्माभिमानात्<br>
आणवादपि मलान्मोचकं ज्ञानम् इत्युक्तम् शमासव्यासाभ्याम्&rdquo; इति ॥ ३३<br>
॥</p>
<p>ननु स्वदर्शनौचित्येन एवं बन्धविगलनेऽपि किमिति नासौ मुक्तः<br>
इत्याशङ्क्याह &ndash;</p>
<p>तस्मान्मुक्तोऽप्यवच्छेदादवच्छेदान्तरस्थितेः ।<br>
अमुक्त एव मुक्तस्तु सर्वावच्छेदवर्जितः ॥ १-३४ ॥</p>
<p>&ldquo;…ऽध्वा बन्धस्य कारणम् ।&rdquo;</p>
<p>इत्युक्तेः अध्वा तावद् बन्धकः । तत्र बौद्धादयो<br>
बुद्धितत्त्वान्तबन्धविगलनात् तन्मुक्ता अपि<br>
तदूर्ध्ववर्त्यध्वान्तरावच्छेदस्थितेरमुक्ता एव, अत एवैषां पुनरपि<br>
सर्गारम्भे सृज्यमानत्वात् संसाराविर्भावः, बन्धकारणस्य<br>
निःशेषेणाप्रक्षयात् । यद्वक्ष्यति &ndash;</p>
<p>शाङ्ख्यवेदादिसंसिद्धान् श्रीकण्ठस्तदहर्मुखे ।<br>
सृजत्येव पुनस्तेन न सम्यङ्मुक्तिरीदृशी ॥&quot;</p>
<p>इति । श्रीस्वच्छन्दशास्त्रेऽपि &ndash;</p>
<p>&ldquo;लौकिकानां पुनः सृष्टिः पुनः संहार एव च ।<br>
संसारचक्रमारूढा भवन्ति घटयन्त्रवत् ॥&rdquo;</p>
<p>इत्यादि सामान्येनाभिधाय &ndash;</p>
<p>&ldquo;मुक्तं च प्रतिबन्धात्तं पुनर्बध्नाति चेश्वरः ।<br>
बन्धः संसारतो भूयो यावद्देवं न विन्दति ॥&rdquo;</p>
<p>इति बौद्धाद्यवान्तरदर्शनमुक्तोपलक्षणपरतया विशेषेणोक्तम् । यः<br>
पुनर्निःशेषप्रक्षीणसर्वाध्वबन्धः स एव साक्षान्मुक्तः इत्याह &ndash;<br>
&ldquo;मुक्तस्तु सर्वावच्छेदवर्जितः&rdquo; इति । यदुक्तम् &ndash;</p>
<p>शर्वाध्वनो विनिष्क्रान्तं शैवानां तु परं पदम् ।&quot;</p>
<p>इति । तथा-</p>
<p>&ldquo;शैवः सिद्धो भाति मूर्ध्नीतरेषां</p>
<p>मुक्तः सृष्टौ पुनरभ्येति नाधः ।&rdquo;</p>
<p>इति ॥ ३४ ॥</p>
<p>अत्र चैवंविधमेव पूर्णं ज्ञानं निमित्तम् &ndash; इत्याह &ndash;</p>
<p>यत्तु ज्ञेयसतत्त्वस्य ज्ञानं स्वात्मनोज्झितम् ।<br>
अवच्छेदैर्न तत्कुत्राप्यज्ञानं सत्यमुक्तिदम् ॥ १-३५ ॥</p>
<p>&ldquo;अवच्छेदैः&rdquo; सङ्कोचाधायिभिरिदन्तापरामर्शैः शर्वात्मना&quot;<br>
सर्वप्रकारं वासनामात्रेणापि यत् &ldquo;उज्झितम्&rdquo;<br>
पराहन्तापरामर्शसारम &ndash; इत्यर्थः । अत एव च<br>
पूर्णप्रथात्मकत्वात् न तत् कुत्राप्यज्ञानम्&quot; अतश्च शत्याम्&quot;<br>
मुक्त्याभासविलक्षणां &ldquo;मुक्तिम्&rdquo; ददाति,<br>
अहम्परामर्शसारप्रमात्रैकात्म्येन स्फुरति &ndash; इत्यर्थः ॥ ३५ ॥</p>
<p>इदानीमुद्दिष्टयोर्ज्ञानाज्ञानयोरेव स्वरूपं विभजति &ndash;</p>
<p>ज्ञानाज्ञानस्वरूपं यदुक्तं प्रत्येकमप्यदः ।<br>
द्विधापौरुषबौद्धत्वभिदोक्तं शिवशासने ॥ १-३६ ॥</p>
<p>&ldquo;शिवशासने&rdquo; इति पञ्चस्रोतोरूपे पारमेश्वरदर्शने &ndash; इत्यर्थः ।<br>
एतद्धि सर्वत्रैवाविशेषेणोक्तम् ॥३६ ॥</p>
<p>तदेव लक्षयति-</p>
<p>तत्र पुंसो यदज्ञानं मलाख्यं तज्जमप्यथ ।<br>
स्वपूर्णचित्क्रियारूपशितावरणात्मकम् ॥ १-३७ ॥</p>
<p>सङ्कोचिदृक्क्रियारूपं तत्पशोरविकल्पितम् ।</p>
<p>अथ &ndash; शब्द आनन्तर्ये, उद्देशानन्तरं हि लक्षणपरीक्षयोरवसरः   - इत्याशयः । &ldquo;तत्र&rdquo; द्विविधयोर्ज्ञानाज्ञानयोर्मध्यात् &ndash;</p>
<p>&ldquo;… पुंसः प्रादुर्भवत्परम् ।&rdquo;</p>
<p>इत्यस्यात्मनोऽपि यत्समनन्तरोक्तस्वरूपं<br>
मलाख्यमनन्यसाधाणानवच्छिन्नज्ञानक्रियायोगि<br>
परप्रमातृरूपाच्छिवादेव जातमुद्भूतम् &ndash; इत्यर्थः । परमेश्वर एव<br>
हि स्वस्वातन्त्र्यात्पूर्णज्ञत्वकर्तृत्त्वाद्यपहस्तनेन<br>
अख्यात्यात्मकारणमलाविर्भावेन स्वात्मानमावृणुयात् । तदुक्तम् &ndash;</p>
<p>&ldquo;परमं यत्स्वातन्त्र्यं दुर्घटसम्पादनं महेशस्य ।<br>
देवी मायाशक्तिः स्वात्मावरणं शिवस्यैतत् ॥ (पषा। १५का।)</p>
<p>मायापरिग्रहवशाद् बोधो मलिनः पुमान्पशुर्भवति ।&rdquo;</p>
<p>इति । (प। सा। १६ का।) वक्ष्यति च &ndash;</p>
<p>&ldquo;तेन स्वरूपस्वातन्त्र्यमात्रं मलविजृम्भितम् ।&rdquo;</p>
<p>इति । तदेव पशोराणवादिमलत्रययोगिनोऽपि तस्य<br>
मातुर्देशकालाद्यवच्छिन्नत्वान्नियतदृक्क्रियास्वाभासालोचनात्मकं<br>
ज्ञानम् । परमेश्वर एव हि सर्वज्ञताद्यपहस्तनेन अणुतां प्रापितस्य<br>
स्वात्मनः पुनरपि कलादियोगं कृतवान्, येनास्य नियतं<br>
ज्ञत्वकर्तृत्वाद्यभियुक्तम् । तदुक्तम् &ndash;</p>
<p>&ldquo;असूत सा कलातत्त्वं यद्योगादभवत्पुमान् ।<br>
जातकर्तृत्वसामर्थ्यो विद्यारागौ ततोऽसृजत् ॥</p>
<p>विद्या विवेचयत्यस्य कर्म तत्कार्यकारणे ।<br>
रागोऽपि रञ्जयत्येनं स्वभोगेष्वशुचिष्वपि ॥</p>
<p>नियतिर्योजयत्येनं स्वके कर्मणि पुद्गलम् ।<br>
कालोऽपि कलयत्येनं तुट्यादिभिरवस्थितः ॥&rdquo;</p>
<p>इति । ज्ञानस्वरूपस्य प्रथममुद्देशेऽपि<br>
अवश्योच्छेद्यत्वप्रतिपादनार्थमादाव-ज्ञानस्वरूपं निरूपितम् ॥ ननु<br>
पंसा बुद्धिवृत्त्यात्मकं ज्ञानं निर्विकल्पकम् इत्युच्यते, तत् कथमेतत्<br>
बुद्ध्यंशोपनिपाति न स्यात् &ndash; इत्याशङ्क्याह &ndash; तदज्ञानं न<br>
बुद्ध्यंशोऽध्यवसायाद्यभावतः ॥ ३८ ॥</p>
<p>एवमपि हि बुद्धेः-</p>
<p>&ldquo;अध्यवसायो बुद्धिः&rdquo; इत्याद्युक्तेरध्यवसाय एव मुख्यं रूपम्, कथमस्य<br>
एतदभावे तद्धर्मत्वं स्यात् ॥ ३८ ॥</p>
<p>अत एवाह-</p>
<p>अहमित्थमिदं वेद्मीत्येवमध्यवसायिनी ।<br>
षट्कञ्चुकाबिलाणूत्थप्रतिबिम्बनतो यदा ॥ १-३९ ॥</p>
<p>धीर्जायते तदा तादृग्ज्ञानमज्ञानशब्दितम् ।<br>
बौद्धं तस्य च तत्पौस्नं पोषणीयं च पोष्टृ च ॥ १-४० ॥</p>
<p>अस्याश्चैवमध्यवसाययोगित्वे हेतुः &ldquo;षट्कञ्चुक&rdquo; इति । षट्कञ्चुकैः &ndash;</p>
<p>&ldquo;कालकलानियतिबलाद् रागाविद्यावशेन सम्बद्धः ।</p>
<p>अधुनैव किञ्चिदेवेदमेव सर्वात्मनैव जानामि ।<br>
मायासहितं कञ्चुकषट्कर्मणोरन्तरङ्गमिदमुक्तम् ॥(पषा। १६ उ। १७)</p>
<p>इत्यादिना निरूपितस्वरूपैः &ndash; &ldquo;आबिलः&rdquo;<br>
प्रतिनियतज्ञत्वकर्तृत्वाद्युत्पत्त्या म्लानप्रायो योऽसौ &ldquo;अणुः&rdquo;<br>
परिमितात्मा, ततो जातात् &ldquo;प्रतिबिम्बनात्&rdquo; चिच्छायासङ्क्रमणात् &ndash;<br>
इत्यर्थः ।</p>
<p>एवं ह्यस्याः पुम्बोधव्यक्तिभूमित्वादेवंस्वभावो भवेत् &ndash; इति भावः<br>
। &ldquo;तादृक्&rdquo; इति एवमध्यवसायरूपम् । अनयोश्च परस्परं कार्यकारण<br>
दर्शयितुमाह &ndash; &ldquo;तस्य&rdquo; इत्यादि, &ldquo;तस्य&rdquo; इति बौद्धस्य, &ldquo;पौस्नम्&rdquo; पंसि<br>
भवं पौरुषम् &ndash; इत्यर्थः । &ldquo;पोषणीयम्&rdquo; कार्यम् इत्यर्थः ।<br>
कामशोकाद्यावेशभाजो हि तन्मयतानुसन्धानादिना<br>
तत्तदर्थसाक्षात्कारात्मकमविकल्पकं ज्ञानमुदियात् । यदाहुः &ndash;</p>
<p>&ldquo;कामशोकभयोन्मादचौरस्वप्नाद्युपप्लुताः ।<br>
अभूतानपि पश्यन्ति पुरतोऽवस्थितानिव ॥&rdquo;</p>
<p>इति । &ldquo;पोष्टृ&rdquo; इति कारणम् । स्वप्नादावपि अनुभव एव हि प्राच्यो<br>
निमित्तम्, नहि नारिकेलद्वीपवासिनो वह्निविकल्पादाविच्छापि भवेत् ॥ ३९-४०<br>
॥</p>
<p>एवमज्ञानं निरूप्य, ज्ञानमपि द्विविधं निरूपयितुमाह &ndash;</p>
<p>क्षीणे तु पशुसंस्कारे पंसः प्राप्तपरस्थितेः ।<br>
विकस्वरं तद्विज्ञानं पौरुषं निर्विकल्पकम् ॥ १-४१ ॥</p>
<p>विकस्वराविकल्पात्मज्ञानौचित्येन यावता ।<br>
तद्बौद्धं यस्य तत्पौंस्नं प्राग्वत्पोष्यं च पोष्टृ च ॥ १-४२ ॥</p>
<p>पशोराणवस्यापि वासनामात्रक्षयाभिधानात् निमित्ताभावे<br>
नैमित्तिकस्याप्य-भावः&rdquo; इति न्यायेन कार्ममायीययोरपि<br>
प्रक्षयान्निवृत्तनिखिलबन्धस्य &ldquo;पुंसः&rdquo; अत एव<br>
प्राप्तपरमचिदैकात्म्यस्य &ldquo;विकस्वरम्&rdquo; पराहन्ताविमर्शात्मकम्<br>
निर्विकल्पकम्&quot; कृत्रिमाहङ्कारादिविकल्पविलक्षणं ज्ञानं पौरुषं<br>
भवति &ndash; इति वाक्यार्थः । &ldquo;औचित्येन&rdquo; इति तद्वत्पूर्णेनात्मना &ndash;<br>
इत्यर्थः । अतश्च शर्वो ममायं विभवः&quot; इत्येवंरूपत्वमस्याः ।<br>
&ldquo;यस्य&rdquo; इति बौद्धज्ञानस्य । &ldquo;प्राग्वत्&rdquo; इति यथैवाज्ञानयोः परस्परं<br>
पोष्यपोषकभावस्तथैव &ndash; इत्यर्थः । तथैव पूर्णापूर्णत्वेन<br>
पुनः विशेषो ग्राह्यः, अन्यथा हि ज्ञानाज्ञानयोः<br>
स्वरूपमेवाभिहितं न स्यात् ॥ ४१-४२ ॥</p>
<p>नन्वेवंविधमज्ञानं तावदनाद्येवावस्थितम् इति नास्ति विवादः,<br>
एतदभावात्मकं ज्ञानं पुनः कदा समुदियात् ? एतदभावे च किं<br>
निमित्तम् ?</p>
<p>इत्याशङ्क्याह-</p>
<p>तत्र दीक्षादिना पौंस्नमज्ञानं ध्वंसि यद्यपि ।<br>
तथापि तच्छरीरान्ते तज्ज्ञानं व्यज्यते स्फुटम् ॥ १-४३ ॥</p>
<p>यद्यप्युक्तस्वरूपम् &ldquo;पौंस्नमज्ञानम्&rdquo; &ndash;</p>
<p>&ldquo;दीयते ज्ञानसद्भावः क्षीयन्ते पशुवासनाः ।<br>
दानक्षपणसंयुक्ता दीक्षा तेनेह कीर्तिता ॥&rdquo;</p>
<p>इत्याद्युक्तस्वरूपया दीक्षया नश्यत्येव &ldquo;तथापि&rdquo; &ldquo;तत्&rdquo;<br>
अज्ञानाभावमात्ररूपमात्मज्ञानं व्यक्त्युन्मुखमपि-</p>
<p>&ldquo;…प्रारब्धेकं न शोधयेत् ।&rdquo;</p>
<p>इत्याद्युक्तेरिदंशरीरारम्भकस्य कार्ममलस्य सद्भावात् &ldquo;तस्य&rdquo;<br>
वर्तमान-शरीरस्य&quot; अन्ते स्फुटं व्यज्यते&quot;-</p>
<p>&ldquo;…डेहपाते शिवं व्रजेत् ।&rdquo;</p>
<p>इत्याद्युक्त्या साक्षात्कारात्म स्फुरति &ndash; इत्यर्थः । आदिशब्दाच्च<br>
शेषवृत्त्या ग्रहणम्, न तु तीव्रतरशक्तिपातादेः, तद्धि दीक्षायां<br>
निमित्तम् इति तद्वचनेनैवास्य ग्रहः सिद्धः, न<br>
चास्मिन्दीक्षातोऽन्यत्ङ्किचिन्मुक्तौ निमित्तम् । तदुक्तम् &ndash;</p>
<p>&ldquo;तस्मात्प्रवितताद् बन्धात्परस्थानविरोधात् ।<br>
दीक्षैव मोचयत्यूर्ध्वं शैवं धाम नयत्यपि ॥&rdquo;</p>
<p>इति । तीव्रतमशक्तिपातादौ पुनरनुपायादिक्रमेण दीक्षा भवेत्,<br>
येनास्य तत्कालमेवापवर्गः ।<br>
तदुक्तम्-</p>
<p>&ldquo;तत्सम्बन्धात्ततः कश्चित्तत्क्षणादपवृज्यते ।&rdquo;</p>
<p>इति । दीक्षानिरपेक्षमेव पुनरेतत् मुक्तौ निमित्तम् इति न सम्भाव्यम्, एवं<br>
श्रुतिविरोधः स्यात् ।</p>
<p>&ldquo;तस्य दीक्षां विनैवात्मसंस्कारपरिणामतः ।<br>
सम्यग्ज्ञानं भवेत्सर्वशास्त्रेषु परिनिष्ठितम् ॥&rdquo;</p>
<p>इत्यादौ पुनर्बाह्यक्रियादीक्षाभिप्रायेण तन्निषेधो विवक्षितः,<br>
अन्यथा ह्यत्रात्मसंस्कारशब्दार्थ एव कथं सङ्गच्छताम् इत्यलं<br>
बहुना ॥ ४३ ॥</p>
<p>ननु यद्येवं दीक्षया देहान्त एवमुक्तिर्भवेत्, तत्कथं &ldquo;जीवन्नेव<br>
विमुक्तोऽसौ&rdquo; इत्याद्युक्तम्?</p>
<p>इत्याशङ्क्याह-</p>
<p>बौद्धज्ञानेन तु यदा बौद्धमज्ञानजृम्भितम् ।<br>
विलीयते तदा जीवन्मुक्तिः करतले स्थिता ॥ ४४ ॥</p>
<p>&ldquo;बौद्धज्ञानेन&rdquo; इति परमेश्वराद्वयशास्त्रश्रवणाद्युद्भूतेन ।<br>
तदुक्तम् &ndash;</p>
<p>&ldquo;गुरूणैव यदा काले सम्प्रदायो निरूपितः ।<br>
तदाप्रभृति मुक्तोऽसौ यन्त्रं तिष्ठति केवलम् ॥&rdquo;</p>
<p>इति । एतच्च दीक्षिताधिकारेणैव ज्ञेयम्, नहि अकृतदीक्षस्य<br>
शास्त्रश्रवणेऽप्यधिकारः इति कुतस्तदवबोधनिमित्तकोऽपि<br>
तज्ज्ञानाविर्भावः स्यात् । तदुक्तम् &ndash;</p>
<p>&ldquo;अदीक्षितानां पुरतो नोच्चरेच्छिवपद्धतिम् ।&rdquo;</p>
<p>इति । न च अप्रध्वस्तपौरुषाज्ञानस्य अनेन किञ्चिद्भवति इत्युक्तप्रायम्,<br>
अन्यथा हि प्रेक्षावतां दीक्षायां प्रवृत्तिरेव न स्यात् &ndash;<br>
साध्यस्यार्थस्य अत एव स्रुष्टुरभावात्, अत एव दीक्षायां<br>
शिथिलास्थत्वं न वाच्यम्, तस्या एव मुक्ति प्रति मूलकारणत्वात् ।<br>
एवं दीक्षादिना पौंस्नं ज्ञानमभिव्यक्त्युन्मुखमपि न तदैव<br>
मुक्तिप्रदम्, देहान्ते तदभिव्यक्तेरुक्तत्वात्, इदं पुनस्तदैव इति ततोऽस्य<br>
प्राधान्यमपि कटाक्षितम् ॥ ४४ ॥</p>
<p>न केवलमेतदेवास्य ततः प्राधान्यनिमित्तं यावदन्यदपि &ndash; इत्याह-</p>
<p>दीक्षापि बौद्धविज्ञानपूर्वा सत्यं विमोचिका ।<br>
तेन तत्रापि बौद्धस्य ज्ञानस्यास्ति प्रधानता ॥ १-४५ ॥</p>
<p>इह-</p>
<p>शर्वलक्षणहीनोऽपि ज्ञानवान्गुरुरुत्तमः ।&quot;</p>
<p>इत्याद्युक्तेरधिगतशास्त्रार्थस्यैव हि गुरोर्दीक्षायाम् अधिकारः, अत<br>
एव तस्य</p>
<p>&ldquo;शिवशास्त्रविधानज्ञं ज्ञानज्ञेयविशारदम् ।&rdquo;</p>
<p>इति लक्षणं प्राधान्येनोक्तम्, अन्यथा पुनः &ndash;</p>
<p>&ldquo;शास्त्रहीने न सिद्धः स्याद्दीक्षायां वीरवन्दिते ।&rdquo;</p>
<p>इत्याद्युक्त्या दीक्षा विमोचिकैव न स्यात्, तेन इति दीक्षायां बौद्धस्य<br>
ज्ञानस्य कारणत्वात्, नहि तेन विना तस्या निष्पत्तिरेव स्यात् ॥ ४५ ॥</p>
<p>न चैतदस्मदुपज्ञमेव &ndash; इत्याह &ndash;</p>
<p>ज्ञानाज्ञानागतं चैतद् द्वित्वं स्वायम्भुवे रुरौ ।<br>
मतङ्गादौ कृतं श्रीमत्खेटपालादिदैशिकैः ॥ १-४६ ॥</p>
<p>तदुक्तम् &ndash; श्रीस्वायम्भुवे &ndash;</p>
<p>&ldquo;अथात्ममलमायाख्यकर्मबन्धविमुक्तये ।<br>
व्यक्तये च शिवत्वस्य शिवज्ञानं प्रवर्तते ॥&rdquo;</p>
<p>इति ।</p>
<p>&ldquo;अथानादिर्मलः पंसां पशुत्वं परिकीर्तितम् ।<br>
तत्सद्भाववशोऽज्ञादिः पाशौघः पौरुषः स्मृतः ॥</p>
<p>तस्मात्तत्तत्त्वतो ज्ञेयं मोक्षमक्षयमिच्छता ।&rdquo;</p>
<p>इति च । श्रीरुरावपि ↓</p>
<p>&ldquo;यजन्ति विविधैर्यज्ञैर्मन्त्रतत्त्वविशारदाः ।<br>
गुरुतन्त्राद्यनुज्ञातदीक्षासिच्छिन्नसंशयाः ॥&rdquo;</p>
<p>इति ।</p>
<p>न मीमांस्या विचार्या वा मन्त्राः स्वल्पधिया नरैः ।<br>
प्रमाणमागमं कृत्वा श्रद्धातव्या विचक्षणैः ॥</p>
<p>सर्वे मन्त्रात्मका देवाः सर्वे मन्त्राः शिवात्मकाः ।<br>
शिवात्मकमिदं ज्ञात्वा शिवमेवानुचिन्तयेत् ॥&quot;</p>
<p>इति च । श्रीमतङ्गेऽपि-</p>
<p>&ldquo;ततः स भगवानीशः स्फुरन्माणिक्यशेखरः ।<br>
वाक्यानलसमुत्थेन ज्वालावीर्येण मन्त्रराट् ॥</p>
<p>प्रददाह मुनेः सर्वमज्ञानं तृणराशिवत् ।&rdquo;</p>
<p>इति ।<br>
&ldquo;शिववक्त्राम्बुजोद्भूतममलं सर्वतोमुखम् ॥</p>
<p>शिवत्वोन्मीलनं तथ्यं ज्ञानमज्ञाननाशनम् ।<br>
अनेन सिद्धाः पश्यन्ति यत्तत्पदमनामयम् ॥&rdquo;</p>
<p>इति च । आदिशब्देन चिल्लाचक्रेश्वरीमतादेर्ग्रहणम् । तदुक्तं तत्र &ndash;</p>
<p>&ldquo;बौद्धं च पौरुषेयं च द्विविधं तन्मलं स्मृतम् ।</p>
<p>तत्र दीक्षादिना याति पौरुषेयं मलं क्षयम् ।</p>
<p>बौद्धमक्षयमेवास्ते तावत्तावत्समुद्रितम् ।<br>
यावन्न बौद्धमेवास्य सजातीयविलापकम् ॥</p>
<p>ज्ञानमभ्युदितं सम्यक्सारेतरविभागकृत् ।&rdquo;</p>
<p>इति पौंस्नज्ञानाभिव्यञ्जने दीक्षा तावन्न प्रभवेद्यावदस्य बौद्धं<br>
ज्ञानं पूर्वभावि न स्यात्, येनास्य ततोऽपि प्राधान्यमुक्तम् ॥ ४६ ॥</p>
<p>एवं बौद्धमपि ज्ञानं पारमेश्वरं शास्त्रमन्तरेण कुतः समुदियात्<br>
इति तदेव मूलकारणत्वादिह प्रधानम् &ndash; इत्याह &ndash;</p>
<p>तथाविधावसायात्मबौद्धविज्ञानसम्पदे ।<br>
शास्त्रमेव प्रधानं यज्ज्ञेयतत्त्वप्रदर्शकम् ॥ १-४७ ॥</p>
<p>शम्पदे&quot; इति &ndash; तां जनयितुम् &ndash; इत्यर्थः । यतो &ldquo;ज्ञेयस्य&rdquo;<br>
नीलसुखादेः &ldquo;तत्त्वम्&rdquo; प्रकाशमानत्वान्यथानुपपत्त्या<br>
प्रकाशात्मकशिवस्वभावत्वम्, तस्य प्रदर्शकम्<br>
पराद्वयोपदेशकारित्वात्तदभिधायकम् &ndash; इत्यर्थः । अत एव चास्य<br>
तदप्रदर्शकतया शास्त्रान्तरेभ्यो वैलक्षण्यमपि कटाक्षितम् ॥ ४७ ॥</p>
<p>ननु भवत्वेवम्, अत्र पुनः किं निमित्तं यत्पौंस्नाज्ञाननिवृतौ<br>
देहान्ते मुक्तिः, बौद्धाज्ञाननिवृत्तौ तु तदैव &ndash; इत्याशङ्क्याह &ndash;</p>
<p>दीक्षया गलितेऽप्यन्तरज्ञाने पौरुषात्मनि ।<br>
धीगतस्यानिवृत्तत्वाद्विकल्पोऽपि हि सम्भवेत् ॥ १-४८ ॥</p>
<p>&ldquo;धीगतस्य&rdquo; इति अज्ञानस्य । &ldquo;विकल्पो हि&rdquo; भेदप्रथात्मकः स चैव<br>
अख्यातिरूपत्वादज्ञानम् इति बहूक्तम् ॥ ४८ ॥</p>
<p>ननु धीगतमज्ञानं यदि न निवृत्तं तदात्मनः किमायातम्-<br>
इत्याशङ्क्याह &ndash;</p>
<p>देहसद्भावपर्यन्तमात्मभावो यतो धियि ।<br>
देहान्तेऽपि च मोक्षः स्यात्पौरुषाज्ञानहानितः ॥ १-४९ ॥</p>
<p>दीक्षितस्यापि हि नियतकालं बुद्धावात्मग्रहो भवेत् इति तयोरभेदाद्<br>
बौद्धमप्यज्ञानमात्मन्युपचितं सम्भवेत् &ndash; इति भावः । अत एव<br>
देहान्ते बुद्धावात्मग्रहव्युपरमात् पौरुषस्याज्ञानस्य दीक्षादिना<br>
पूर्वमेव प्रध्वस्तत्त्वान्मोक्षः इति युक्तमुक्तम् &ldquo;तच्छरीरान्ते<br>
तज्ज्ञानं व्यज्यते स्फुटम्&rdquo; इति ॥ ४९ ॥</p>
<p>एवं विकल्पोऽत्र सम्भवन्मुक्तौ व्यवधायकः इति न तदैव मुक्तिः, तस्य<br>
पुनरसम्भवे सत्यपि देहे मुक्तिः &ndash; इत्याह-</p>
<p>बौद्धाज्ञान-निवृत्तौ तु<br>
विकल्पोन्मूलनाद् ध्रुवम् ।<br>
तदैव मोक्ष इत्य् उक्तं<br>
धात्रा श्रीमन्-निशाटने +++(शास्त्रे)+++ ॥ १-५० ॥+++(4)+++</p>
<p>न चैतद् अप्रमाणकम् &ndash; इत्याह &ndash; &ldquo;इत्युक्तम्&rdquo; इत्यादि ॥ ५० ॥</p>
<p>विकल्पयुक्तचित्तस्तु पिण्डपाताच्छिवं व्रजेत् ।<br>
इतरस्तु तदैवेति शास्त्रस्यात्र प्रधानतः ॥ १-५१ ॥</p>
<p>&ldquo;इतरः&rdquo; इति निर्विकल्पः ।&quot; तदैव&quot; इति देहसद्भावे &ndash; इत्यर्थः ।<br>
यदुक्तम् तत्रैव &ndash;</p>
<p>&ldquo;विकल्पयुक्तचित्तस्तु पिण्डपाताच्छिवं व्रजेत् ।&rdquo;</p>
<p>विकल्पहीनचित्तस्तु ह्यात्मानं शिवमव्ययम् ॥</p>
<p>पश्यते भावशुद्ध्य यो जीवन्मुक्तो न संशयः ।&quot;</p>
<p>इति । इदानीं प्राक् प्रतिज्ञातं शास्त्रस्यैव प्राधान्यं निगमयति- इति<br>
इत्यादिना &ldquo;इति&rdquo; शब्दः काकाक्षिन्यायेन योज्यः, तेन<br>
श्रीनिशाटनग्रन्थसमाप्तौ हेतौ च व्याख्येयः । स च<br>
&ldquo;ज्ञेयतत्त्वप्रदर्शकम्&rdquo; इत्यादिना प्रागप्युक्तः ॥ ५१ ॥</p>
<p>ननु किं नाम ज्ञेयस्य तत्त्वं यत्प्रदर्श्यमानं<br>
शास्त्रप्राधान्यावगमकमपि स्यात् &ndash;</p>
<p>इत्याशङ्क्याह-</p>
<p>ज्ञेयस्य हि परं तत्त्वं यः प्रकाशात्मकः शिवः ।<br>
नह्यप्रकाशरूपस्य प्राकाश्यं वस्तुतापि वा ॥ १-५२ ॥</p>
<p>&ldquo;ज्ञेयस्य&rdquo; नीलादेर्नीलतैव &ndash; प्रकाशमानता न तावदात्मभूता,<br>
तथात्वे हि सर्वदैव सर्वान्प्रति च स्यान्न तु कदाचित्कञ्चित्प्रति इति<br>
सर्वेऽपि सर्वज्ञाः स्युः । अतश्च अस्य प्रकाशते, मम प्रकाशते इति<br>
प्रकाशात्मप्रमातृसंलग्नैव सा युज्यते इति नासौ स्वातन्त्र्येण<br>
पर्यवसितस्वरूपो नीलादिः, शिव एव प्रकाशात्मकः प्रमाता,<br>
तदतिरिक्तस्य अन्यस्य भेदाभेदविकल्पोपहतत्त्वात्, अतश्च<br>
नीलादेर्ज्ञेयस्य प्रकाशमानत्वात् स एव परमार्थः इत्युक्तम्<br>
&ldquo;प्रकाशात्मकः शिवः परं तत्त्वम्&rdquo; इति । नन्वसौ स्वयमतथारूपोऽपि<br>
प्रकाशसम्बन्धात्तथा भविष्यति इत्याशङ्क्याह &ndash; नहि&quot; इत्यादि ।<br>
प्रकाशसम्बन्धेनापि हि प्रकाशमानो नीलादिः स्वयं प्रकाशरूप एव<br>
सन् प्रकाशते, न अप्रकाशरूपश्च प्रकाशते च इति स्यात् नहि अश्वेतः<br>
प्रासादः श्वेतते, न चैवं वस्तुत्वमप्यस्य स्यात् नहि<br>
प्रकाशरूपतामपहाय अन्यद्वस्तु सम्भवेत् &ndash; इति भावः ॥ ५२ ॥</p>
<p>एवं च न केवलं नीलादेर्ज्ञेयस्य भावस्य<br>
प्रकाशमानत्वात्प्रकाशात्मकः शिवस्तत्त्वं यावत्तदभावस्यापि &ndash;<br>
इत्याह &ndash;</p>
<p>अवस्तुतापि भावानां चमत्कारैकगोचरा ।<br>
यत्कुड्यसदृशी नेयं धीरवस्त्वेतदित्यपि ॥ १-५३ ॥</p>
<p>यतो नास्त्यत्र घटः&quot; इत्येवंरूपापि<br>
बुद्धिर्बोधस्वभावत्वात्कुड्यादिजडपदार्थविलक्षणा अत एव<br>
घटाद्यभावोऽपि<br>
बुद्ध्यमानत्वात्परमानन्दैकघनबोधात्मकशिवस्वभाव एव &ndash; इत्यर्थः<br>
।</p>
<p>तदाहुः-</p>
<p>&ldquo;अबोधोऽपि बुद्ध्यमानो बोधात्मभूत ईश्वर एव ।&rdquo;</p>
<p>इति ॥ ५३ ॥</p>
<p>ननु सिद्धे प्रकाशे भावाभावरूपस्य ज्ञेयस्य तदेकपरमार्थत्वं<br>
सिद्ध्येत्, स एव पुनः केन प्रमाणेन सिद्धः ? इत्याशङ्क्याह &ndash;</p>
<p>प्रकाशो नाम यश्चायं सर्वत्रैव प्रकाशते ।<br>
अनपह्नवनीयत्वात् किं तस्मिन्मानकल्पनैः ॥ १-५४ ॥</p>
<p>अपूर्वार्थविषयं खलु प्रमाणम् । यदाहुः &ndash;</p>
<p>&ldquo;अनधिगतविषयं प्रमाणमज्ञातार्थप्रकाशो वा ।&rdquo;</p>
<p>इति । प्रकाशस्य अपूर्वत्वेन प्रकाशो नास्ति सर्वदैव तस्य<br>
प्रकाशमानत्वेन &ldquo;अनपह्नवनीयत्वात्&rdquo; इति व्यर्थं तत्र<br>
प्रमाणपरिकल्पनम् । तथाहि तदा तस्य अपूर्वत्वेन प्रकाशः स्यात्<br>
यद्यसौ पूर्वमनधिगतत्त्वेन अप्रकाशमानः स्यात् तथाभावश्च<br>
तद्रहितपूर्वकालस्मृतौ सत्यां भवेक्त्, स्मृतिरपि एवंरूपमनुभवं<br>
विना नोत्पद्यते, अनुभूतविषयासम्प्रमोषात्मकत्वात्तस्याः, न च<br>
प्रकाशरहितत्त्वेन पूर्वकालमनुभवोऽस्ति, तस्यैवानुभवस्य<br>
प्रकाशात्मकत्वात्, स एव हि प्रकाशः इति कथं पूर्वमपि तदभावः,<br>
अतश्च सर्वदास्य अवभासमानत्वेन आदिसिद्धत्वात् न प्रमाणसव्यपेक्षा<br>
सिद्धिः । स एव च &ldquo;प्रकाश एव प्रकाशकः प्रमाता&rdquo; इति नीत्या<br>
परप्रमातृरूपः परमेश्वरः शिवः इति युक्तमुक्तम् &ndash; &ldquo;ज्ञेयस्य च<br>
परं तत्त्वं यः प्रकाशात्मकः शिवः ।&rdquo; इति ॥ ५४ ॥</p>
<p>न केवलमेतत्सिद्धौ प्रमाणानामनुपयोगो यावत्प्रत्युत एषां तदधीना<br>
सिद्धिः &ndash; इत्याह &ndash;</p>
<p>प्रमाणान्यपि वस्तूनां जीवितं यानि तन्वते ।<br>
तेषामपि परो जीवः स एव परमेश्वरः ॥ १-५५ ॥</p>
<p>इह वस्तूनां नीलपीतादीनां प्रकाशनिरपेक्षेण स्वस्वरूपेण<br>
तावत्स्वयमन्योऽन्यं वा न कश्चिद्विशेषः । नहि स्वात्मनि नीलं<br>
नीलं पीतं वा पीतम् । यदि नाम हि स्वात्मनि नीलं पीतं<br>
स्यात्पीतं वा नीलम्, तत्किमिव न विरुद्धमापतेत् । अथ यथैव<br>
यत्प्रकाशते तथैव तत्स्वात्मनि परिनिष्ठतं स्यात् इति न नीलं<br>
पीतम्, पीतं वा नीलम्, इति चेत् &ndash; एवं तर्ह्येषां स्वात्मनि विशेषो न<br>
कश्चिदुक्तः स्यात् अपि तु प्रकाशते इति &ndash; इति प्रकाश एवैषां रूपं<br>
तत्तन्नियतस्वरूपप्रतिष्ठानिबन्धनत्वात् जीवितं वितनुयात् येन<br>
नीलमिदं पीतमिदम् इति सिद्ध्येत् । स च नीलाद्युपरागेण<br>
नियतरूपतामवलम्बमानः प्रमाणशब्दव्यपदेश्यो भवेत् । न चास्य<br>
स्वात्मसिद्धिं प्रति अन्यदपेक्षणीयम् &ndash; प्रकाशरूपत्वात्, प्रकाशस्य<br>
च स्वपरप्रकाशकत्वात्, तथाभूतोऽप्यसौ प्रकाशो विमर्शरूपतां<br>
विना नार्थस्य आत्मनो वा प्रकाशरूपतायां प्रतिष्ठास्पदं स्यात्,<br>
नहि प्रकाशः इत्येवासौ स्वपरात्मनोः प्रतिष्ठापको भवेत्, एवं हि<br>
नीलमपि नीलम् इत्येव कृत्वा तथा स्यात् । तस्मात्स्वपरप्रकाशतासिद्धौ<br>
तस्यापि अहम्परामर्शात्मा जीवितभूतः प्रकाशोऽभ्युपगमनीयोयेन<br>
सर्वं सिद्ध्येत् । यदुक्तम् &ndash;</p>
<p>&ldquo;प्रकाशस्यात्मविश्रान्तिरहम्भावो हि कीर्तितः ।&rdquo;</p>
<p>इति । स एव च परप्रकाशात्मा परमेश्वरः शिवः इत्युक्तम् &ndash;<br>
&ldquo;तेषामपि परो जीवः स एव परमेश्वरः&rdquo; इति ॥ ५५ ॥</p>
<p>एवमादिसिद्धत्वादस्य न केवलं साधकं प्रमाणमकिञ्चित्करं<br>
यावद्बाधकमपि &ndash; इत्याह &ndash;</p>
<p>सर्वापह्नवहेवाकधर्माप्येवं हि वर्तते ।<br>
ज्ञानमात्मार्थमित्येतन्नेति मां प्रति भासते ॥ १-५६ ॥</p>
<p>शर्वेषाम्&quot; ज्ञातृज्ञानज्ञेयानाम् &ldquo;अपह्नवो&rdquo; निराकरणं तत्र<br>
&ldquo;हेवाक&rdquo; एव &ldquo;धर्मः&rdquo; स्वभावो यस्यासौ बौद्धः । तत्र<br>
त्रयाभाववादिनो माध्यमिकाः । ज्ञातृज्ञेयाभाववादिनो योगाचाराः<br>
। ज्ञात्रभाववादिनो वैभाषिकाः । सोऽपि &ldquo;ह्येवं ज्ञानमात्मार्थम्&rdquo;<br>
इत्येतत् मां संवेदनस्वभावत्वाद् विचारयितारं प्रति नेति भासते &ndash;<br>
नास्ति इति प्रतीतिरूपो वर्तते &ndash; अवतिष्ठते &ndash; इत्यर्थः, तेन<br>
आत्मादेर्निराकरणे साधने वापि अवश्यमेव साधयिता<br>
पूर्वकोटावाक्षिप्तः सिद्धः नहि साधयितारमन्तरेण अर्थानां<br>
साध्यतैव स्यात्, स च स्वतः सिद्धः प्रकाशात्मा परमार्थरूपः<br>
परमेश्वरः शिव एव ॥ ५६ ॥</p>
<p>अतश्च तत्र व्यर्थमेव बौद्धस्यापि प्रमाणस्य परिकल्पनम् &ndash; इत्याह &ndash;</p>
<p>अपह्नुतौ साधने वा वस्तूनामाद्यमीदृशम् ।<br>
यत्तत्र के प्रमाणानामुपपत्त्युपयोगिते ॥ १-५७ ॥</p>
<p>&ldquo;वस्तूनाम्&rdquo; ज्ञातृज्ञानज्ञेयात्मनाम्, &ldquo;आद्यम्&rdquo; आद्यसिद्धत्वात्<br>
&ldquo;रिदृशम्&rdquo; परप्रमातृरूपम्, &ldquo;तत्र&rdquo; इति आदिसिद्धे प्रमातरि । प्रमेयं<br>
खलु प्रमिण्वत्प्रमाणमुच्यते, प्रमेयं च<br>
विभिन्नप्रकाशाधीनसिद्धिकमिदन्ताविमृश्यं च भवति । न<br>
चैवंरूपत्वं प्रमातुर्येन प्रमाणपरिच्छेद्यः स्यात्, स हि<br>
अर्थपरिच्छेदादौ प्रवृत्तः स्वप्रकाशरूपत्वान्न प्रकाशाद्भिन्नो<br>
नापीदन्ताविमृश्यः, अहम्प्रत्यवमर्शमयत्वात्, स च यदि<br>
प्रमाणप्रमेयः स्यात् तत्रापि प्रमितिक्रियायां प्रमात्रा अपरेण<br>
भाव्यम्, तत्राप्यन्येन इत्यनवस्थानं स्यात्, तस्मान्नात्र प्रमाणस्य<br>
प्रवृत्तौ काचिदुपपत्तिः । यस्तु भावनोपदेशादौ शकृद्<br>
विभातोऽयमात्मा प्रमाता&quot; इत्यादिरिदन्तया व्यवहारः स न वास्तवः,<br>
तत्र तस्य साक्षादप्रतीतेः; अहन्ताव्यवधानेन हि तत्रासौ प्रतीयते<br>
इत्यास्ताम्, एतद्धि पदे पदे वितनिष्यते ।<br>
प्रमाणानुपयोगस्त्वादिसिद्धत्वात् समनन्तरमेव दर्शितः, इति न<br>
पुनर्वितानितः ॥ ५७ ॥</p>
<p>न केवलमत्र युक्तिरेवास्ति यावदागमोऽपि &ndash; इत्याह &ndash;</p>
<p>कामिके तत एवोक्तं हेतुवादविवर्जितम् ।<br>
तस्य देवातिदेवस्य परापेक्षा न विद्यते ॥ १-५८ ॥</p>
<p>परस्य तदपेक्षत्वात्स्वतन्त्रोऽयमतः स्थितः ।</p>
<p>ततः इति &ndash; तत्र प्रमाणानामुपपत्त्युपयोगयोरभावात्, हेतोः-<br>
अनुमानस्य वादेन विवर्जितम् अत एवाह &ndash; तस्य इत्यादि, परस्य &ndash;<br>
प्रमाणादेः, अतः इति &ndash; परानपेक्षत्वलक्षणाद्धेतोः ॥ ५८ ॥</p>
<p>एवमस्य परानपेक्षत्वाद्यथा न प्रमाणान्यवच्छेदकानि, तथा<br>
प्रमेयाण्यपि इत्याह &ndash;</p>
<p>अनपेक्षस्य वशिनो देशकालाकृतिक्रमाः ॥ १-५९ ॥</p>
<p>नियता नेति स विभुर्नित्यो विश्वकृतिः शिवः ।</p>
<p>वशिनः &ndash; स्वतन्त्रस्य इति विशेषणद्वारेण हेतुः । अत्रापीति-<br>
परानपेक्षस्य, प्रकाशात्मनः शिवस्य हि<br>
देशकालाकारैर्भेदाभेदविकल्पोपहतत्त्वादवच्छेदाधानमशक्यम्<br>
इत्युक्तम् &ndash; नियता न इति अत एव च स एवंविधः इत्याह- विभुर्नित्यो<br>
विश्वाकृतिः &ndash; इति । विभुः इति &ndash; देशावच्छेदशून्यत्वात् । नित्य इति &ndash;<br>
अतीतादिकालावच्छेदविगलनात् । विश्वाकृतिः इति &ndash;<br>
चिदचिदाद्याकारवैचित्र्योल्लासकत्वात् ॥५९ ॥</p>
<p>एतदेव प्रपञ्चयति &ndash;</p>
<p>विभुत्वात्सर्वगो नित्यभावादाद्यन्तवर्जितः ॥ १-६० ॥</p>
<p>विश्वाकृतित्त्वाच्चिदचित्तद्वैचित्र्यावभासकः ।</p>
<p>अत एवास्यागमेषु नानारूपत्वमुच्यते &ndash; इत्याह &ndash;</p>
<p>ततोऽस्य बहुरूपत्वमुक्तं दीक्षोत्तरादिके ॥ १-६१ ॥</p>
<p>तदेवाह-</p>
<p>भुवनं विग्रहो ज्योतिः खं शब्दो मन्त्र एव च ।<br>
बिन्दुनादादिसम्भिन्नः षड्विधः शिव उच्यते ॥ १-६२ ॥</p>
<p>भुवनम् तत्तद्भुवनाधिष्ठेयं भोगाधाररूपम् । विग्रहशब्देन<br>
उपचाराद्विग्रहिणो लक्ष्यन्ते । तेषां च<br>
रुद्रक्षेत्रज्ञादिनानारूपत्वेऽपि तत्तत्सिद्धिदानसामर्थ्यादिह<br>
रुद्रादीनि कारणान्येव । ज्योतिः &ndash; बिन्दुः-</p>
<p>&ldquo;कदम्बगोलकाकारः स्फुरत्तारकसन्निभः ।&rdquo;</p>
<p>इत्यादिनास्य ज्योतीरूपत्वेनाभिधानात् । खं शून्यम् &ndash; शक्ति-व्यापिनी-<br>
समनालक्षणम् । शब्दो नादात्मा मन्त्रः अकारोकारमकारात्मा । अस्य<br>
विशेषणम्बिन्दुनादादिसम्भिन्नः इति ।</p>
<p>यदुक्तम्-</p>
<p>&ldquo;बिन्दुर्नादस्तथा व्योम मन्त्रो भुवनविग्रहौ ।<br>
षड्वस्त्वात्मा शिवोध्येयः फलभेदेन साधकैः ॥&rdquo;</p>
<p>इति । तथा-</p>
<p>&ldquo;उन्मना तु परो भावः स्थूलस्तस्यापरो मतः ।<br>
पुनः शून्यं च व्योमात्मा संस्पर्शं च ततः परम् ॥</p>
<p>शब्दो ज्योतिस्तथा मन्त्राः कारणा भुवनानि च ।&rdquo;</p>
<p>इति । तथा-</p>
<p>&ldquo;व्योम-विग्रह-बिन्द्वर्ण-भुवनाध्वविभेदतः ।<br>
लक्ष्यभेदः स्मृतः षोढा… ॥&rdquo;</p>
<p>इत्यादि ॥ ६२ ॥</p>
<p>अत्र च-</p>
<p>&ldquo;यो यत्राभिलषेद्भोगान्स तत्रैव नियोजितः ।<br>
सिद्धिभाक् … ॥</p>
<p>इतिन्यायेन यस्य यत्र निष्ठा तस्य तत्प्राप्तिर्भवति &ndash; इत्याह &ndash;</p>
<p>यो यदात्मकतानिष्ठस्तद्भावं स प्रपद्यते ।<br>
व्योमादिशब्दविज्ञानात् परो मोक्षो न संशयः ॥ १-६३ ॥</p>
<p>यः साधकः, यस्य भुवनादेः, आत्मकतायां तद्रूपतायाः,<br>
निष्ठः, स तद्भावम् &ndash; तत्तद्भुवनादिरूपत्वेन नियतां सिद्धिमेति &ndash;<br>
इत्यर्थः । तदुक्तम् &ndash;</p>
<p>&ldquo;भुवनं चिन्तयेद्यस्तु वक्ष्यमाणैकरूपकम् ।<br>
भुवनेशत्वमाप्नोति… ॥&rdquo;</p>
<p>इत्युपक्रम्य-</p>
<p>&ldquo;ब्रह्मादिकारणानां तु विग्रहं यः सदा स्मरेत् ।<br>
पूर्वोक्तलक्षणं यच्च तन्मयत्वमवाप्नुयात् ॥</p>
<p>मन्त्रैश्च मन्त्रसिद्धिस्तु जपहोमार्चनाद् भवेत् ।<br>
पूर्वोक्तरूपकध्यानात्सिध्यत्यत्र न संशयः ॥</p>
<p>ज्योतिर्ध्यानात्तु योगीन्द्रो योगसिद्धिमवाप्नुयात् ।<br>
तन्मयत्वं तदाप्नोति योगिनामधिपो भवेत् ॥</p>
<p>शून्यध्यानाच्च शून्यात्मा व्यापी सर्वगतिर्भवेत् ।<br>
समनाध्यानयोगेन योगी सर्वज्ञतां व्रजेत् ॥&rdquo;</p>
<p>इति । एषां च षण्णामपि शिवात्मकत्वात् &ndash;</p>
<p>&ldquo;… शिवं ध्यात्वा तु तन्मयः ।&rdquo;</p>
<p>इत्याद्युक्तेः शिवैकमयतयैकैकानुप्रवेशेऽपि शिवात्मकस्वरूपलाभो<br>
भवेत् &ndash; इत्याह &ndash; व्योमादिशब्दविज्ञानात् इत्यादि । व्योमादीनाम् एषां<br>
षण्णां शब्दानां शब्दः परो विमर्शः, तदात्मकतया यत्<br>
विज्ञानम् &ndash; अनुभवः, तस्मात् परो &ndash;<br>
विमर्शैकसारशिवैकात्म्यापत्तिलक्षणो, मोक्षो निःसंशयं भवेत्- इति<br>
वाक्यार्थः । व्योमादिषट्क इति पाठे तु व्योमादेः षट्कस्य<br>
विशिष्टादनवच्छिन्नाज्ज्ञानात् &ndash; इति व्याख्येयम् । न च अत्र<br>
भुवनादीनां क्रमो विवक्षितः इतीह व्योमादि इति प्रयुक्तम् ॥ ६३ ॥</p>
<p>ननु यद्ययं विश्वाकृतिस्तत्कथमस्य षड्विधत्वमेवोक्तम्- <br>
इत्याशङ्क्याह &ndash;</p>
<p>विश्वाकृतित्त्वे देवस्य तदेतच्चोपलक्षणम् ।<br>
अनवच्छिन्नतारूढाववच्छेदलयेऽस्य च ॥ १-६४ ॥</p>
<p>उपलक्षणम् एव भवति, अनेनैव निखिलविश्वसङ्ग्रहसिद्धेः । न<br>
केवलमेतद्विश्वाकारतायामेवास्योपलक्षणं यावदन्यत्रापि &ndash; इत्याह &ndash; अनवच्छिन्नतारूढौ इत्यादि । अवच्छेदलये इति &ndash; अवच्छेदानां<br>
सङ्कोचाधायिनां भुवनादीनां लये विश्वोत्तीर्णतायाम् &ndash; इत्यर्थः ।<br>
विश्वमयत्वेऽप्यस्य स्वस्वरूपान्न प्रच्यावः इत्याशयः ।<br>
नन्वेमुभयथापि अस्य नियतात्मकत्वावगमादवच्छेद एवोक्तो भवेत्? &ndash;<br>
इत्याशङ्क्योक्तम् &ndash; अनवच्छिन्नतारूढाविति । अस्य हि विश्वमयत्वेऽपि<br>
विश्वोत्तीर्णत्वादनवच्छिन्नतायामेव प्ररोहो भवेत्, एक एव हि स्वतन्त्रो<br>
बोधस्तथा तथा प्रस्फुरेत् इति ॥ ६४ ॥</p>
<p>ननु कथमेकदैव एकस्य विश्वमयत्वेऽपि विश्वोत्तीर्णत्वं सङ्गच्छते? &ndash;<br>
इत्याशङ्काशान्तत्यर्थमागमं संवादयति &ndash;</p>
<p>उक्तं च कामिके देवः सर्वाकृतिर्निराकृतिः ।<br>
जलदर्पणवत्तेन सर्वं व्याप्तं चराचरम् ॥ १-६५ ॥</p>
<p>दर्पणाद्यन्तः प्रतिबिम्बितं घटादि यथा दर्पणादिव्यतिरेकेण<br>
प्रकाशमानमपि दर्पणाद्यनतिरिक्तमेव, अन्यथा<br>
दर्पणघटयोरन्योन्यं वैविक्त्येन भानं स्यात्, तथैव प्रकाशात्मना<br>
शिवेनापि स्थावरजङ्गमात्मकमिदं विश्वं स्वेच्छया<br>
स्वस्वरूपातिरिक्तायमानत्वेन अवभासितं सत्, व्याप्तं<br>
प्रकाशमानतान्यथानुपपत्त्या स्वस्वरूपानतिरेकेणैव क्रोडीकृतम्,<br>
अत एवायं विश्वमयत्वेऽपि विश्वोत्तीर्णस्तदुत्तीर्णत्वेऽपि तन्मयः<br>
इत्युभयथापि न कश्चिद् दोषः । अत एवोक्तम् &ndash; सर्वाकृतिर्निराकृतिः &ndash;<br>
इति । सर्वाकृतिः &ndash; विश्वमयः निराकृतिः &ndash; विश्वोत्तीर्णः आवृत्त्या<br>
तत्त्वेऽपि तदुत्तीर्णः &ndash; इति च । तदेवमयमेक एव प्रकाशात्मा<br>
परमेश्वरः सर्वतो जृम्भते इतीश्वराद्वयमेव परमार्थतः ॥६५ ॥</p>
<p>ननु भावानां तदपेक्षया पृथक्प्रकाशानुपपत्तेर्मा नाम<br>
तदतिरेकेण सत्ता भूत् इति भावापेक्षया प्रकाशात्मक एव एतेश्वरः<br>
इत्यास्तां तावदेतत् । यत्पुपर्विभुत्वादि धर्मजातं तस्योक्तम्,<br>
तदपेक्षया धर्मधर्मिणोर्धर्माणां च परस्परं भेदस्य<br>
अनपह्नवनीयत्वाद् योऽयं भेद उल्लसितः कथं वार्यते येन एक<br>
एवेश्वरः इत्यद्वयवादनिर्वाहः स्यात् इत्याशङ्क्याह &ndash;</p>
<p>न चास्य विभुताद्योऽयं धर्मोऽन्योन्यं विभिद्यते ।</p>
<p>न च विभुताद्योऽयं अस्य स्वरूपातिरिक्तस्तदतिशायकः कश्चित् धर्मः<br>
अपि तु स्वरूपमेवैतत् । विभुत्वं हि व्यापकत्वमुच्यते, तच्च स्वव्यतिरिक्ते<br>
व्याप्ये सति स्यात्, न च परं प्रकाशमपेक्ष्य दिगादि किञ्चित्सम्भवेत् इति<br>
किं नाम व्याप्नुयात् । नित्यत्वमपि नास्य धर्मः- तस्य<br>
कालत्रयानुगामिरूपत्वात्, अस्य चाकालकलितत्वात् । यदभिप्रायेणैव<br>
शकृद्विभातोऽयमात्मा&rdquo; इत्याद्युक्तम् । एवं विश्वाकृतित्त्वमपि । नहि<br>
एतदपेक्षया विश्वं नाम किञ्चिदस्ति, यदाकारत्वमप्यस्य स्यात् । एवं<br>
चैषां परप्रकाशापेक्षया कथञ्चिद्भेदायोगात्पारस्परिकोऽपि भेदो<br>
नास्ति इत्युक्तम्- न चान्योन्यं विभद्यते इति । ननु यद्येवं तत्कथमस्य<br>
विभुर्नित्यो विश्वाकृतिः इत्यादिधर्मभेद उक्तः? &ndash; इत्याशङ्क्याह &ndash;</p>
<p>एक एवास्य धर्मोऽसौ सर्वाक्षेपेण वर्तते ॥ १-६६ ॥</p>
<p>तेन स्वतन्त्र्यशक्त्यैव युक्त इत्याञ्जसो विधिः ।</p>
<p>अस्य खलु एक एवासौ अहम्प्रत्यवमर्शाख्यो हि स्वभावभूतो धर्मोऽस्ति,<br>
यः सर्वं विभुत्वादिधर्मजातमाक्षिपेत् । अत्रायमर्थः &ndash; अयं हि<br>
नाम प्रकाशस्य अहम्प्रत्यवमर्श उच्यते यदयं स्वस्य परस्य वा<br>
प्रकाशने परं नापेक्षते इति । अत एवास्य स्वातन्त्र्यरूपं<br>
तत्तद्देशकालाद्यवभाससहस्रोल्लासनसामर्थ्यं स्यात्, येनास्य<br>
स्वसमुल्लासितोऽपि सङ्कुचितः प्रमातृवर्गः स्वापेक्षया<br>
व्यापकत्वनित्यत्वादि व्यवहरेत्, वस्तुतः पुनरप्यहं प्रत्यवमर्शाख्या<br>
स्वातन्त्र्यशक्तिरेवास्यास्ति येन &ndash;</p>
<p>स्वातन्त्र्यमेतन्मुख्यं तदैश्वर्यं परमात्मनः ।&quot; (प्र।१ अ।५ आ।१३<br>
श्लो।)</p>
<p>इत्याद्युक्तम् । अत एवाह &ndash; तेन इत्यादि ॥ ६६ ॥</p>
<p>ननु सर्वत्रैवास्य इच्छाद्यनन्तशक्तियोगित्वमुक्तमिति तत्कथमिहैकयैव<br>
स्वातन्त्र्याख्यया शक्त्या योग उच्यते ? इत्याशङ्क्याह &ndash;</p>
<p>बहुशक्तित्वमप्यस्य तच्छक्त्यैवावियुक्तता ॥ १-६७ ॥</p>
<p>स्वातन्त्र्यशक्तिरेव हि तत्तदेषणीयाद्युपाधिवशान्नानात्वेन<br>
व्यवह्रियते इति तच्छक्तियोगितैवास्यानन्तशक्तित्वम् । यदुक्तम् &ndash;</p>
<p>&ldquo;या सा शक्तिर्जगद्धातुः कथिता समवायिनी ।<br>
इच्छात्वं तस्य सा देवि सिसृक्षोः प्रतिपद्यते ॥</p>
<p>एकापि सत्यनेकत्वं यथा गच्छति तच्छृणु ।&rdquo;</p>
<p>इत्याद्युपक्रम्य-</p>
<p>&ldquo;एवमेषा द्विरूपापि पुनर्भेदैरनन्तताम् ।<br>
अर्थोपाधिवशाद्याति चिन्तामणिरिवेश्वरी&rdquo; ॥ ६७ ॥</p>
<p>ननु एवमपीश्वराद्वयवादो न निर्व्यूढस्तदतिरिक्तायाः<br>
स्वातन्त्र्यशक्तेरप्यभिधानात् ? इत्याशङ्क्याह-</p>
<p>शक्तिश्च नाम भावस्य स्वं रूपं मातृकल्पितम् ।<br>
तेनाद्वयः स एवापि शक्तिमत्परिकल्पने ॥ १-६८ ॥</p>
<p>यतो भावस्य &ndash; यस्य कस्यचन सतः पदार्थस्य- स्वमेव रूपं<br>
फलभेदात् भेदारोपेण शक्तिः इति प्रमातृभिः परिकल्प्यते, न त्वसौ<br>
वस्तुतः पदार्थान्तरं किञ्चित्, अतः शक्तिशक्तिमत्परिकल्पनेऽपि<br>
क्रियमाणे, स एव अद्वयमयो विभुः, न काचिदद्वयखण्डना इति यावत् ।<br>
तदुक्तम् &ndash;</p>
<p>&ldquo;फलभेदादारोपितभेदः पदार्थात्मा शक्तिः ।&rdquo;</p>
<p>इति ॥ ६८ ॥</p>
<p>नन्वेवमस्तु, यन्न शक्तिशक्तिमतोर्भेद इति, शक्तीनां पुनः परस्परं<br>
भेद एव भवति इति पुनः स दोषस्तदवस्थ एव ? इत्याशङ्क्याह &ndash;</p>
<p>मातृकॢप्ते हि देवस्य तत्र तत्र वपुष्यलम् ।<br>
को भेदो वस्तुतो वह्नेर्दग्धृपक्तृत्वयोरिव ॥ १-६९ ॥</p>
<p>यथा वह्नेः दाहपाकादिफलभेदाद् दाहिका पाचिका च शक्तिर्भेदेन<br>
कल्पितापि वस्तुतः शक्तिमदेकस्वभावत्वान्न परस्परस्य स्वरूपं<br>
भेत्तुमलम्; पृथक्सिद्धं हि वस्तु वस्त्वन्तरं भिनत्ति, नहि शक्तेः<br>
शक्तिमदतिरेकेण पृथक्सिद्धिरेवास्ति इति किं केन भेद्यम्, वह्नेरेव हि<br>
दाहादिसमर्थं स्वरूपं तथा परिकल्पितम् । एवं परमेश्वरस्य<br>
परिकल्पितेऽपि शक्तीनामानन्त्ये न कश्चिद्भेदः इति न<br>
कदाचिदीश्वराद्वयवादक्षतिः ॥ ६९ ॥</p>
<p>ननु एवं परिकल्पितोऽपि शक्तीनां भेदो भासत एव इति कथं<br>
तदपह्नवः ? &ndash; इत्याशङ्क्याह &ndash;</p>
<p>न चासौ परमार्थेन न किञ्चिद्भासनादृते ।<br>
नह्यस्ति किञ्चित्तच्छक्तितद्वद्भेदोऽपि वास्तवः ॥ १-७० ॥</p>
<p>भानमन्तरेण अन्यत्किञ्चिन्नास्ति इत्यसौ भेदोऽपि भासमानत्वाद्वस्तुतो न<br>
न किञ्चित्, अपि तु परमार्थसन्नेव इति शक्तीनां तद्वतश्च भेदोऽपि<br>
पारमार्थिक एव &ndash; इति वाक्यार्थः । एवं भेदस्य<br>
भानैकस्वभावत्वान्न ततोऽतिरेकः इति नाद्वयवादक्षतिः, नापि<br>
शक्तीनां तद्वतश्च भेदेन स्थितस्य व्यवहारस्यापह्नवः इति सर्वं<br>
सुस्थम् ॥ ७० ॥</p>
<p>ननु परमेश्वरस्य स्वातन्त्र्याख्या शक्तिरेकैवास्ति इत्युक्तम्, इच्छादयस्तु<br>
किं तद्विस्फूर्जितमात्रम्, उत स्वतन्त्राणि शक्त्यन्तराणि ?<br>
इत्याशङ्क्याह &ndash;</p>
<p>स्वशक्त्युद्रेकजनकं तादात्म्याद्वस्तुनो हि यत् ।<br>
शक्तिस्तदपि देव्येवं भान्त्यप्यन्यस्वरूपिणी ॥ १-७१ ॥</p>
<p>यत् नाम हि अवान्तरशक्तिवैचित्र्यं वह्न्यादेः वस्तुनः &ndash; स्वस्याः<br>
शक्तेः इति व्यपदेशप्रवृत्तिनिमित्तभूताया<br>
निर्विशेषक्रियामात्रनिष्ठायाः सामर्थ्यलक्षणायाः शक्तेः उद्रेको   - दाहपाकादिविशेषरूपशक्त्यन्तरात्मतयोच्छलनं तस्य जनकम् &ndash;<br>
अवभासकम्, तदपि &ndash; तादात्म्यात् &ndash;<br>
एवंविधस्वशक्त्येकरूपत्वाद्यथोक्तरूपा स्वेव शक्तिः &ndash; इति सम्बन्धः<br>
। समर्थो हि वह्निः सर्वं दाहादिकार्यजातं कुर्यात् &ndash; इत्यभिप्रायः<br>
। एवं परमेश्वरस्यापि इच्छाद्यवान्तरशक्तिरूपतयावभासमानापि<br>
शक्तिर्देवी तत्तद्भेदोल्लासेऽपि परप्रकाशाभिन्नस्वभावत्वात्<br>
द्योतमानावभासा स्वातन्त्र्याख्यैव इति युक्तमुक्तम् &ndash; &ldquo;एक एवास्य<br>
धर्मोऽसौ सर्वाक्षेपेण वर्तते ।&rdquo; इति । एवमेकैवास्य स्वातन्त्र्याख्या<br>
शक्तिस्तथा तथा सृष्टेन भेदेन भायात् इति सिद्धम् ॥ ७१ ॥</p>
<p>न केवलं शक्तिरेवास्यैवङ्कल्पितेन भेदेनावभासते यावत्स्वयमपि &ndash;<br>
इत्याह &ndash;</p>
<p>शिवश्चालुप्तविभवस्तथा सृष्टोऽवभासते ।<br>
स्वसंविन्मातृमकुरे स्वातन्त्र्याद्भावनादिषु ॥ १-७२ ॥</p>
<p>शिवश्च स्वा सङ्कुचिता संवित् लक्षणं यस्यासौ बुद्ध्यादौ<br>
गृहीतात्मग्रहः परिनिष्ठितः प्रमाता, स एव<br>
स्वच्छत्वात्प्रतिबिम्बसहिष्णुत्वेन मकुरः, तस्मिन् भावनोपदेशादौ<br>
स्वस्वातन्त्र्यात् तथा भाव्यमानत्वादिना कल्पितेन भेदेन सृष्टः<br>
प्रमेयतामापादित इव अवभासते, न चैवमप्यसौ प्रमात्रेकरूपत्वात्<br>
तथा भवति इत्युक्तम् &ndash; अलुप्तविभव इति, अपरिहृतप्रमातृभावः &ndash;<br>
इत्यर्थः ।</p>
<p>तदुक्तम्-</p>
<p>स्वातन्त्र्यादद्वयात्मानं स्वातन्त्र्याद्भावनादिषु ।<br>
प्रभुरीशादिसङ्कल्पैर्निर्माय व्यवहारयेत् ॥&quot; (रि।प्र। १-५-१६)</p>
<p>इति ॥ ७२ ॥</p>
<p>एतदेवोपसंहरति &ndash;</p>
<p>तस्माद्येन मुखेनैष भात्यनंशोऽपि तत्तथा ।<br>
शक्तिरित्येष वस्त्वेव शक्तितद्वत्क्रमः स्फुटः ॥ १-७३ ॥</p>
<p>तस्मात् उभयोरपि शिवशक्त्योस्तथा सृष्टेन भेदेन<br>
अवभासननोपपत्तेर्हेतोरपि शिवः प्रकाशमात्रैकरूपत्वात् अनंशोऽपि<br>
येन भुवनाद्यन्यतमांशलक्षणेन मुखेन भावनादौ भासते तत्<br>
मुखम्-</p>
<p>&ldquo;… शैवी मुखमिहोच्यते ।&rdquo;</p>
<p>इत्याद्युक्त्या तथा शिवप्राप्त्युपायतया शक्तिरेव, नहि एतदवगमादौ<br>
उपायान्तरमस्ति उपपद्यते वा । अतश्च<br>
शक्तिशक्तिमतोरूपायोपेयभावात्मा क्रमः सम्यगेव स्फुटः न<br>
कश्चिदत्र संशयः &ndash; इत्यर्थः ॥ ७३ ॥</p>
<p>अतश्च अनयोरसावुपायोपेयभावस्तत्र तत्र आगमेषु उद्धोष्यते &ndash; इत्याह   -</p>
<p>श्रीमत्किरणशास्त्रे च तत्प्रश्नोत्तरपूर्वकम् ।<br>
अनुभावो विकल्पोऽपि मानसो न मनः शिवे ॥ १-७४ ॥</p>
<p>अविज्ञाय शिवं दीक्षा कथमित्यत्र चोत्तरम् ।</p>
<p>तत् इति शिवागमे शक्तेरुपायत्वमुक्तम् &ndash; इति वाक्यशेषः । एतदेव च<br>
शब्दार्थरूपत्वेन शास्त्रस्य द्वैविध्येन प्रवृत्तेरर्थद्वारेण<br>
दर्शयति अनुभाव इत्यादिना । तत्र गरुडेन-</p>
<p>&ldquo;शिवतत्त्वं कथं शून्यं तच्छून्यं नाक्षगोचरः ।<br>
प्रत्यक्षं चाक्षविज्ञानं तदतीतं न किञ्चन ॥&rdquo;</p>
<p>इति प्रत्यक्षागोचरत्वाच्छिवत्त्वं न किञ्चित् इति पृष्टे, भगवता &ndash;</p>
<p>&ldquo;माया हेया शिवो ग्राह्यो ग्राहकः पुरुषः स्मृतः ।<br>
मायाधर्मैः शिवः शून्यः … ॥&rdquo;</p>
<p>इत्यादिना-</p>
<p>&ldquo;अतीन्द्रियं च यद्वस्तु तत्राप्यनुभवो न किम् ।<br>
अनुभावो मनोऽध्यक्षः प्रसिद्धः क्षुद्यथा च तृट् ॥&rdquo;</p>
<p>इत्यन्तेन शिवतत्त्वस्य बाह्येन्द्रियाप्रत्यक्षत्वेऽपि<br>
मानसप्रत्यक्षविषयत्वात् किञ्चित्त्वेन प्रतिसमाहितम् । एतच्च<br>
पुनरप्यागूर्य गरुडेन &ndash;</p>
<p>&ldquo;अनुभावो विकल्पोत्थो विकल्पो मानसः स च ।<br>
समनस्कं च तज्ज्ञेयमनस्कमरूपकम् ॥</p>
<p>अज्ञात्वा दैशिकस्तत्त्वं कथं दीक्षां करोत्यसौ ।<br>
ज्ञेयः सर्वात्मनैवार्थः स ज्ञेयो नैव सर्वथा ॥&rdquo;</p>
<p>इत्यादिना पृष्टम् । एतत्प्रश्नार्थ एव ग्रन्थकृता सङ्क्षेपचिकीर्षया<br>
स्ववचसोपनिबद्धः ।</p>
<p>अत्रायमर्थः &ndash; यन्नाम बुभुक्षादिन्यायेन शिवस्य<br>
मानसप्रत्यक्षविषयत्वमुक्तं तत्र मानसोऽनुभवः शङ्कल्पकमत्र<br>
मनः… ।&quot;</p>
<p>इति नीत्या सङ्कल्पात्मकत्वात् विकल्पः तस्य चार्थासंस्पर्शित्वं रूपम्<br>
इति मनः तावत् शिवे न प्रमाणम्, यत्र च न प्रमाणं प्रवर्तते, तन्न<br>
ज्ञातं भवेत् इत्यज्ञाते शिवतत्त्वे कथं दीक्षा स्यात्, दैशिको हि<br>
परं तत्त्वं ज्ञात्वा तत्र दीक्षया दीक्ष्यं योजयेत् । अत एव &ldquo;गुरौ<br>
ज्ञानम्&rdquo; इत्याद्युक्तम् । इति शब्दः प्रश्नसमाप्तौ । अत्र इति गरुडोक्ते<br>
प्रश्ने । उत्तरम् इति भगवदुक्तं प्रतिसमाधानम् ॥ ७४ ॥</p>
<p>तदेवाह-</p>
<p>क्षुधाद्यनुभवो नैव विकल्पो नहि मानसः ॥ १-७५ ॥</p>
<p>न-शब्दो भिन्नक्रमः, तेन प्रश्ननिषेधविषयत्वेन योज्यः, नायं<br>
प्रश्न इति ।</p>
<p>हि-शब्दो हेतौ, यतो बुभुक्षादीनां विकल्पात्मक एव मानसोऽनुभवो न<br>
भवति &ndash; इत्यर्थः ।</p>
<p>आसां हि प्रथममविकल्पकमानसप्रत्यक्षविषयत्वमप्यस्ति, अन्यथा<br>
तत्पृष्ठभाविनो बुभुक्षेयम् इति विकल्पस्योदयो न स्यात् ।<br>
सविकल्पकमानसप्रत्यक्षविषयत्वेऽप्यासां न कश्चिद्दोषः, तस्य<br>
वस्त्वाश्रयत्वेन प्रमाणत्वाभ्युपगमात् । एवं शिवोऽपि<br>
मानसप्रत्यक्षगोचरो भवत्येव, किं तु शक्तिद्वारेण इति विशेषः ।<br>
यदुक्तं तत्रैवोत्तरग्रन्थे &ndash;</p>
<p>&ldquo;क्षुधाद्यनुभवो यत्र विकल्पस्तत्र नो भवेत् ।<br>
वस्त्वाश्रयो विकल्पोऽपि तद्वस्तु घटवन्न च ॥</p>
<p>विकल्पो मानसः सूक्ष्मः शून्यशक्तिलयं गतः ।<br>
तद्गतस्त्वन्यविच्छिन्नस्तेनासौ चित्तवर्जितः ॥</p>
<p>ज्ञानं चात्मेन्द्रियाश्लेषात्कर्ता ह्यात्मा मनः क्रिया ।<br>
शिवः साध्योऽत्र मन्तव्यो विभुरप्येकधर्मतः ॥&rdquo;</p>
<p>इति । यत्तु अस्य शून्यत्वमुक्तं तन्मायाक्षयोपचारेण तद्धर्मैः<br>
परिणामित्वादिभिः शून्यत्वाच्छून्यम् &ndash; इत्युक्तम् । अन्यापेक्षया तु<br>
तदशून्यमेवेत्यर्थावाप्तम् । अतश्च शिवं शक्तिद्वारेण ज्ञात्वा<br>
दैशिकस्तत्र दीक्षया दीक्ष्यं योजयति इति न काचित्क्षतिः ॥७५ ॥</p>
<p>ननु सर्वात्मनार्थो ज्ञातो भवति न तु अंशेन । विकल्पश्च सर्वात्मना<br>
अर्थं ज्ञातं न शक्नोति &ndash; नियतांशाभिनिवेशित्वात् तस्य, अतः<br>
शिवस्तेन शक्तिद्वारेण विषयीकृतोऽपि सर्वात्मना<br>
तद्गोचरीभावाभावान्न ज्ञातः इति प्रश्नशेषमाशङ्क्याह &ndash;</p>
<p>रसाद्यनध्यक्षत्वेऽपि रूपादेव यथा तरुम् ।<br>
विकल्पो वेत्ति तद्वत्तु नादबिन्द्वादिना शिवम् ॥ १-७७ ॥</p>
<p>विकल्पः अत्र निर्विकल्पकपृष्ठभावी ग्राह्यः । तेन स तरुं<br>
रूपरसाद्यात्मकमपि रूपाद्यात्मनैव गृह्णाति न रसाद्यात्मनापि<br>
नियतत्वात्तद्ग्रहणस्य, नहि सर्वात्मत्वेन अगृहीतत्वाद् अगृहीत एवासौ<br>
इति वक्तं युज्यते अनुभवविरोधात् । तद्वत्<br>
नादबिन्द्वाद्यात्मकशक्तिद्वारेण शिवोऽपि ज्ञात एव भवति इति<br>
सिद्धान्तः । तदुक्तं तत्रैव &ndash;</p>
<p>&ldquo;प्रत्यक्षेण यथा वृक्षो रूपमात्राद्विगृह्यते ।<br>
रसादयो गृहीता नो तथेशो ज्ञानशक्तितः ॥</p>
<p>गृह्यते तत्त्वभावेन वस्तुभावविवर्जनात् ।&rdquo;</p>
<p>इति । तथा-</p>
<p>&ldquo;बिन्दुर्नादस्तथा शक्तिः शून्यत्वे परिकल्पिताः ।<br>
चेतसः स्थितिहेत्वर्थं पुनर्नित्यं स्थिरं भवेत् ॥</p>
<p>अतीन्द्रियः सुसूक्ष्मत्वात्सूक्ष्मा शक्तिः स तद्गतः ।<br>
ज्ञानशक्तिर्मता सापि तज्ज्ञानाज्ज्ञात एव सः ॥&rdquo;</p>
<p>इति । एवं शक्तिरेव परतत्त्वाधिगमे परमुपायः इति सिद्धम् । सा च<br>
भुवनादिरूपतया अनन्तप्रकारा इत्युक्तप्रायम् ॥ ७७ ॥</p>
<p>एवं यत्किञ्चन जडाजडात्मकविश्वैचित्र्यं यच्च तद्विषयं<br>
सृष्ट्यादि जाग्रदाद्यवस्थादि वा तत्सर्वं परमेश्वरस्य शक्तिस्फार<br>
एव &ndash; इत्याह &ndash;</p>
<p>बहुशक्तित्वमस्योक्तं शिवस्य यदतो महान् ।<br>
कलातत्त्वपुरार्णाणुपदादिर्भेदविस्तरः ॥ १-७८ ॥</p>
<p>सृष्टिस्थितितिरोधानसंहारानुग्रहादि च ।<br>
तुर्यमित्यपि देवस्य बहुशक्तित्वजृम्भितम् ॥ १-७९ ॥</p>
<p>जाग्रत्स्वप्नसुषुप्तान्यतदतीतानि यान्यपि ।<br>
तान्यप्यमुष्य नाथस्य स्वातन्त्र्यलहरीभरः ॥ १-८० ॥</p>
<p>महामन्त्रेशमन्त्रेशमन्त्राः शिवपुरोगमाः ।<br>
अकलौ सकलश्चेति शिवस्यैव विभूतयः ॥ १-८१ ॥</p>
<p>पदादि इति आदिशब्देन भूतभावग्रहणम् । सृष्टिस्थिति इत्यनेन<br>
कृत्यभेद उक्तः । तुर्यमित्यन्यच्छब्दवाच्यं सृष्ट्यादीनामन्तर्वर्ति<br>
पूर्णं रूपम् । अनेन चतुष्टयार्थस्यापि आसूत्रणं कृतम्, तेन<br>
स्थितौ संहारे तिरोधानानुग्रहयोरन्तर्भावः कार्यो येनैतत्स्यात्,<br>
अन्यत्तुर्यम्, जाग्रत्स्वप्न इत्यनेन अवस्थाभेद उक्तः । अकलौ इति<br>
विज्ञानाकलप्रलयाकलौ । अनेन प्रमातृभेदः ॥ ७८-८१ ॥</p>
<p>तदेवं वैचित्र्यभाजः षट्त्रिंशत्तत्त्वात्मकस्य<br>
जगतश्चिदानन्दैकघनः परमार्थः शिव एवानुप्राणकतया वर्तते &ndash;<br>
इत्याह &ndash;</p>
<p>तत्त्वग्रामस्य सर्वस्य धर्मः स्यादनपायवान् ।<br>
आत्मैव हि स्वभावात्मेत्युक्तं श्रीत्रिशिरोमते ॥ १-८२ ॥</p>
<p>द्विविधो हि धर्मः पदार्थस्य &ndash; प्राणप्रदो विशेषाधानहेतुश्च ।<br>
आद्यो यथा सामान्यम्, नहि गोत्वमन्तरेण गौः गौरेव भवति । द्वितीयो<br>
यथा गुणः, शुक्लादिर्हि लब्धसत्ताकं वस्तु विशिनष्टि । एवमिह<br>
आत्मैव तत्त्वसमूहस्य प्राणप्रदत्वात् स्वभावभूतो धर्मः अत एव<br>
अनपायवान् नित्यावियुक्तः &ndash; इत्युक्तम् । हि शब्दो हेतौ । नन्वत्र किं <br>
प्रमाणम् &ndash; इत्याशङ्क्योक्तम् &ndash; &ldquo;इत्युक्तं त्रिशिरोमते&rdquo; इति ॥ ८२ ॥</p>
<p>तत्रत्यमेव ग्रन्थं शास्त्रस्य शब्दार्थरूपतया द्वैविध्येन<br>
प्रवृत्तेरुभयथाप्याह &ndash;</p>
<p>हृदिस्थं सर्वदेहस्थं स्वभावस्थं सुसूक्ष्मकम् ।<br>
सामूह्यं चैव तत्त्वानां ग्रामशब्देन कीर्तितम् ॥ १-८३ ॥</p>
<p>समूह एव सामूह्यम् । ग्रामशब्दो हि समूहार्थवृत्तिः &ndash;</p>
<p>&ldquo;कवलीकृतनिःशेषतत्त्वग्रामस्वरूपकम् ।&rdquo;</p>
<p>इत्यादिप्रयोगदर्शनात् । तच्च सर्वत्र बाह्ये देहे चान्तः<br>
साधारणासाधारणतया द्वैविध्येन वर्तमानम् &ndash; इत्यर्थः । अत एव<br>
स्वभावे स्थावरजङ्गमाद्यात्मनि नियते रूपे स्थितम् । एवमपि हृदि &ndash;<br>
बोधे स्थितम्, तदैकात्म्येन परिस्फुरत् इति यावत्, अत एव सुसूक्ष्मम् &ndash;<br>
अपरिच्छेद्यम् ॥ ८३ ॥</p>
<p>तत्त्वग्रामस्य चास्य न सङ्कुचित आत्मा धर्मः, अपि तु परः &ndash; इत्याह &ndash;</p>
<p>आत्मैव धर्म इत्युक्तः शिवामृतपरिप्लुतः ।</p>
<p>शिवामृतपरिप्लुतः इति परानन्दचमत्कारमयः &ndash; इत्यर्थः । एवं स<br>
एव परमुपेयः इति तत्रैवावधातव्यम् &ndash; इत्यपि सूचितम् ।</p>
<p>कश्च अत्र उपायो येनैतत्साक्षात्कारो भवेत् &ndash; इत्याह &ndash;</p>
<p>प्रकाशावस्थितं ज्ञानं भावाभावादिमध्यतः ॥ १-८४ ॥</p>
<p>स्वस्थाने वर्तनं ज्ञेयं द्रष्टृत्वं विगतावृति ।<br>
विविक्तवस्तुकथितशुद्धविज्ञाननिर्मलः ॥ १-८५ ॥</p>
<p>ग्रामधर्मवृत्तिरुक्तस्तस्य सर्वं प्रसिद्ध्यति ।</p>
<p>आदिशब्दाद्भावोऽपि, तेन भावाभावयोः भावयोर्वा यत् मध्यम्<br>
अन्तरालं तदवलम्ब्य प्रकाशे स्वात्मन्येव, न<br>
पुनर्भावाभावादिस्वरूपे अवस्थितं यत् ज्ञानं तस्य स्वस्य आत्मनः<br>
स्थाने स्थितौ वर्तनं ज्ञेयम् &ndash; ग्रामधर्मविषये वृत्तिर्ज्ञातव्या &ndash;<br>
इत्यर्थः । इदमत्र तात्पर्यम् &ndash; भावद्वयस्य भावाभावयोर्वा<br>
प्रतीतिकाले मध्यं तद्द्वयावच्छेदहेतुं शून्यमुपलभ्य<br>
तद्भावाभावादि युगपत्त्यक्त्वा तत्रैव सावधानस्य परमोपेये<br>
शिवामृतपरिप्लुते परमात्मनि वृत्तिर्जायते इति । तदुक्तम् &ndash;</p>
<p>उभयोर्भावयोर्ज्ञाने ज्ञात्वा मध्यं समाश्रयेत् ।<br>
युगपच्च द्वयं त्यक्त्वा मध्ये तत्त्वं प्रकाशते ॥</p>
<p>भावे त्यक्ते निरुद्धा चिन्नैव भावान्तरं व्रजेत् ।<br>
तदा तन्मध्यभावेन विकसत्यति भावना ॥&quot;</p>
<p>इति । &ldquo;ज्ञेयम्&rdquo; इति काकाक्षिन्यायेन योज्यम् । तेन वर्तनमपि<br>
परमार्थसाक्षात्काररूपं द्रष्टत्वं ज्ञेयम्, तच्च विगतावृति<br>
विगता निवृत्ता भावाभावाद्यात्मकबाह्यरूपा आवृतिः यस्य तत्,<br>
बाह्यदेशाद्यवच्छेदशून्यम् इति यावत् । अथ च विगता परापरात्मना<br>
कालेन रहिता कलनात्मिका आवृतिः यस्य तत्, अकालकलितम् &ndash; इत्यर्थः ।<br>
तदुक्तम् &ndash;</p>
<p>&ldquo;अपरः षोडशो यावत्कालः सप्तदशः परः ।<br>
परापरस्तु यः कालः स प्रियेऽष्टादशः प्रभुः ॥</p>
<p>प्राण एकं त्रिधा कालं कृत्वा चैव त्यजेत्पुनः ।&rdquo;</p>
<p>इति । तथा विगता पदैकादशकात्मिका आवृतिः यस्य तत्,<br>
तत्प्रतिनियततत्तद्ब्रह्माद्याकारोज्झितम् इति यावत् । यदुक्तम् &ndash;</p>
<p>&ldquo;पदैकादशिका सा च प्राणे चरति नित्यशः ।<br>
अकारश्च उकारश्च मकारो बिन्दुरेव च ॥</p>
<p>अर्धचन्द्रो निरोधी च नादो नादान्त एव च ।<br>
शक्तिश्च व्यापिनी चैव समनैकादशी स्मृता ॥&rdquo;</p>
<p>इति । अत एव च उन्मनाभिन्नप्रमातृरूपं<br>
परमार्थसाक्षात्कारलक्षणमेतद्भवति इति पिण्डार्थः ।</p>
<p>तदुक्तम्-</p>
<p>&ldquo;उन्मना तु ततोऽतीता तदतीतं निरामयम् ।&rdquo;</p>
<p>इति । अत एव तत्तद्देशकालाकारैः विविक्तम् अवच्छेदशून्यं यत् वस्तु<br>
महासत्तात्म परं तत्त्वम्, तत्र कथितं सर्वागमेषु अविगानेन उक्तं<br>
यत् शुद्धं पराहम्परामर्शमयं विज्ञानं तेन निर्मलः<br>
तदैकात्म्यापत्त्या खिलीकृतनिखिलबन्धो ग्रामधर्मवृत्तिः &ndash;</p>
<p>&ldquo;भैरवाद्भैरवीं प्राप्तः … ।&rdquo;</p>
<p>इत्याद्युक्तेरस्मद्गुरुभिरप्युक्तः इति श्रीकण्ठस्येयमुक्तिः । तदुक्तं<br>
तत्र &ndash;</p>
<p>&ldquo;चतुर्थं सम्प्रवक्ष्यामि ग्रामधर्मविभेदतः ।&rdquo;</p>
<p>इत्याद्युपक्रम्य</p>
<p>&ldquo;हृदिस्थं सर्वदेहस्थं स्वभावस्थं सुसूक्ष्मकम् ।<br>
सामूह्यं चैव तत्त्वानां ग्रामशब्देन कीर्तितम् ॥</p>
<p>आत्मा वै धर्म इत्युक्तो ग्रामधर्मः प्रकीर्तितः ।<br>
प्रकाशावस्थितं ज्ञानं भावाभावादिमध्यतः ॥</p>
<p>स्वस्थाने वर्तनं ज्ञेयं वर्तनं वृत्तिरुच्यते ।<br>
वृत्तिस्तु स्वपदं ज्ञात्वा द्रष्टृत्वं परिपठ्यते ॥</p>
<p>प्रबुद्धं तद्विजानीयाद्वाह्यावरणवर्जितम् ।<br>
परापरविनिर्मुक्तमेकादशपदोज्झितम् ॥</p>
<p>स्वात्मन्यात्मनि यज्ज्ञानं शिवामृतपरिप्लुतम् ।<br>
विविक्तवस्तुकथितशुद्धविज्ञाननिर्मलः ॥</p>
<p>ग्रामधर्मवृत्तिरुक्तस्तन्त्रेऽस्मिन्सर्वथोदितः ।&rdquo;</p>
<p>इति । एतदेव च</p>
<p>&ldquo;अथ वा शिवमन्विच्छेत्साधकः परतत्त्ववित् ।&rdquo;</p>
<p>इत्यादि स्थितिः कार्या तु तत्त्वस्था मध्यशक्तिप्रभान्विता ।&quot;</p>
<p>इत्यन्ततत्रत्यग्रन्थार्थगर्भीकारेण ग्रन्थान्तरमुपक्षेप्तुकामो<br>
ग्रन्थकारः स्वोक्त्या योजयति &ndash; &ldquo;तस्य सर्वं प्रसिद्ध्यति&rdquo; इति &ndash; तस्य &ndash;<br>
ग्रामधर्मवृत्तेः प्राणापानगतित्रोटनेन मध्यधामानुप्रवेशात्<br>
प्राप्तपरशक्तिसामरस्यस्य, सर्वं &ndash; बाह्य माभ्यन्तरं च,<br>
प्रकर्षेण &ndash; शिवाभेदमयत्वेन, सिद्ध्यति प्रथते &ndash; इत्यर्थः ।<br>
तदुक्तम् &ndash;</p>
<p>&ldquo;शिवभावनयौषध्या बद्धे मनसि संसृते ।<br>
काष्ठकुड्यादिषु क्षिप्ते रसवच्छिवहेमता ॥&rdquo;</p>
<p>इति ॥ ८४-८५ ॥</p>
<p>अत आह-</p>
<p>ऊर्ध्वं त्यक्त्वाधो विशेत्स रामस्थो मध्यदेशगः ॥ १-८६ ॥</p>
<p>ऊर्ध्वम् इति ऊर्ध्ववाहित्वात्प्राणम्, अध इति अधोवाहित्वादपानम्, त्यक्त्वा<br>
इति तद्गतिं त्रोटयित्वा, स ग्रामधर्मवृत्तिरर्थात् मध्यनाडीं<br>
प्रविशेत् । स च कीदृशः मध्यदेशगः मध्यनाडिकाया अपि यत्<br>
मध्यं तत्रस्था या बिससूत्राकारा शक्तिः तस्या देशः<br>
अन्तर्व्योमरूप एकदेशस्तं गच्छति जानाति यः सः &ndash; तदेकतानतया<br>
तन्निष्ठः इति यावत् । तदुक्तम् &ndash;</p>
<p>&ldquo;मध्यनाडी मध्यसंस्थबिससूत्राभरूपया ।<br>
ध्यातान्तर्व्योमया देव्या तया देवः प्रकाशते ॥&rdquo;</p>
<p>इति । अत एवोक्तं रामस्थः इति</p>
<p>&ldquo;…एकाकी न रमाम्यहम् ।&rdquo;</p>
<p>इत्याद्युक्त्या रमते तत्तज्जडाजडात्मना विश्ववैचित्र्यात्मना क्रीडति<br>
इति रामः परमात्मा, तत्र तिष्ठति तद्रूपतया परिस्फुरति इत्यर्थः<br>
। तदुक्तं त्रिशिरोभैरवे &ndash;</p>
<p>शेव्यमानमधोर्ध्वं तु प्राणापानोत्थरूढधीः ।<br>
ऊर्ध्वं त्यक्त्वा तु प्रविशेद्रामस्थोऽत्रात एव च ॥&quot;</p>
<p>तत्रैवागूरणेन भगवत्या &ndash;</p>
<p>&ldquo;रामः किमुच्यते देव योऽत्रस्थः स च कः प्रभो ।<br>
तस्याभ्यासः कथं नाम ब्रूहि सर्वं महेश्वर ॥&rdquo;</p>
<p>इति पृष्टे, भगवता &ndash;</p>
<p>&ldquo;रामस्थं परमेशानि योगं यत्कीर्तितं मया ।<br>
कथयामि यथातथ्यमभ्यासस्तस्य योगतः ॥&rdquo;</p>
<p>इत्यन्तेन प्रतिज्ञाय, तत्समाधानं बहुना ग्रन्थेन कृतम् ॥ ८६ ॥</p>
<p>इह च तदेव ग्रन्थकारः शब्दार्थद्वारेण पठति &ndash;</p>
<p>गतिः स्थानं स्वप्नजाग्रदुन्मेषणनिमेषणे ।<br>
धावनं प्लवनं चैव आयासः शक्तिवेदनम् ॥ १-८७ ॥</p>
<p>बुद्धिभेदास्तथा भावाः सञ्ज्ञाः कर्माण्यनेकशः ।<br>
एष रामो व्यापकोऽत्र शिवः परमकारणम् ॥ १-८८ ॥</p>
<p>स्वप्नः विकल्पः, जाग्रत् ज्ञानम्, उन्मेषणम् ईश्वरदशा, निमेषणम्<br>
सदाशिवदशा, आयासः &ldquo;अय गतौ&rdquo; गत्यर्थो ज्ञानार्थः तेन अयः<br>
अयनं ज्ञानं तस्यासः क्षेपो निवृत्तिः &ndash; अज्ञानम् &ndash; इत्यर्थः ।<br>
धर्माद्या अष्टौ बुद्धिधर्माः, सञ्ज्ञाः &ndash; यादृच्छिका<br>
डित्थादयः, कर्माणि &ndash; व्यापाराः । अनेन च गत्यादिना चतुर्दशकेन<br>
सकलविश्वस्वीकारः कृतः । यच्चैतद्गत्यादि एष रामः &ndash;<br>
सकलविश्वावभासनक्रीडापरः परमात्मा परमेश्वरः, अत एवोक्तम् &ndash;<br>
&ldquo;व्यापकोऽत्र शिवः परमकारणम्&rdquo; इति, &ldquo;अत्र&rdquo; इति &ndash; गत्याद्युपलक्षिते<br>
विश्वस्मिन्, शिवस्यैव हि अयमशेषविश्वात्मा स्फारः &ndash; इति भावः ।<br>
तदुक्तम् &ndash;</p>
<p>&ldquo;विषयेषु च सर्वेषु इन्द्रियार्थेषु च स्थितः ।<br>
यत्र यत्र निरूप्येत नाशिवं विद्यते क्वचित् ॥&rdquo;</p>
<p>इति ॥ ८७-८८॥</p>
<p>कथं चात्र तदैकात्म्यापत्तिलक्षणा स्थितिर्भवति &ndash; इत्याह &ndash;</p>
<p>कल्मषक्षीणमनसा स्मृतिमात्रनिरोधनात् ।<br>
ध्यायते परमं ध्येयं गमागमपदे स्थितम् ॥ १-८९ ॥</p>
<p>परं शिवं तु व्रजति भैरवाख्यं जपादपि ।</p>
<p>येन क्षीणं कल्मषं तत्तद्भेदावभासकालुष्यं यस्य तादृशं<br>
मनो, मनुते इति मनो विमर्शात्मावबोधो यस्य तेन &ndash;</p>
<p>शर्वो विकल्पः स्मृतिः… ।&quot;</p>
<p>इति नीत्या स्मृतिरेव केवला स्मृतिमात्रं शरीरमुखहस्ताद्यात्मकं<br>
विकल्पनम्, तस्य निरोधनम् &ndash; आकाराद्युल्लेखशून्यत्वेन प्रतिहननम्,<br>
तदवलम्ब्य, तत्तन्नियताकारसङ्कोचाभावात् परमं ध्येयं<br>
शिवलक्षणं परमकारणं ध्यायते स्वात्माभेदेन परामृश्यते ।<br>
यदुक्तम् &ndash;</p>
<p>&ldquo;ध्यानं या निश्चला बुद्धिर्निराकारा निराश्रया ।<br>
न तु ध्यानं शरीरस्य मुखहस्तादिकल्पना ॥&rdquo;</p>
<p>इति । एवंविधो ध्याता, गमो गमनं गतिः, अगमश्च अगतिः स्थानम्,<br>
ताभ्यामुपलक्षिते पदे समनन्तरोक्ते चतुर्दशविधे आश्रये स्थितम्, अत<br>
एव परम् पूर्णम्, अत एव च भैरवाख्यं शिवं व्रजति &ndash;<br>
तत्समावेशमाप्नोति &ndash; इत्यर्थः । न केवलमयं ध्यानादेव शिवं<br>
व्रजति यावज्जपादपि इत्युक्तं &ndash; जपादपि इति ॥ ८९ ॥</p>
<p>कोऽसौ जपो नाम ? इत्याशङ्क्याह &ndash;</p>
<p>तत्स्वरूपं जपः प्रोक्तो भावाभावपदच्युतः ॥ १-९० ॥</p>
<p>तस्य &ndash; शिवस्य, स्वरूपम् परावाक्स्वभावाम् आत्मरूपम् अर्थात् भूयो<br>
भूयः परामृश्यमानं जपः, अत एव भावाभावपदच्युतः-<br>
पूर्वोक्तनीत्या तन्मध्यस्फुरत्संवित्परामर्शमात्रसारः &ndash; इत्यर्थः ।<br>
तदुक्तम् &ndash;</p>
<p>&ldquo;भूयो भूयः परे भावे भावना भाव्यते हि या ।<br>
जपः सोऽत्र स्वयं नादो मन्त्रात्मा जप्य ईदृशः ॥&rdquo;</p>
<p>इति । एवं ग्रामधर्मवृत्तिरेव रामस्थः इत्युक्तं स्यात् । तदुक्तम् &ndash;<br>
श्रीत्रिशिरोभैरवे &ndash;</p>
<p>&ldquo;गच्छंस्तिष्ठन्स्वपञ्जाग्रदुन्मिषन्निमिषंस्तथा ।<br>
धावनं प्लवनं चैव आयासः शक्तिवेदनम् ॥</p>
<p>बुद्धिभेदास्तथा भावाः सञ्ज्ञाः कर्माण्यनेकशः ।<br>
एतच्चतुर्दशविधं रामं तु परिकीर्तितम् ॥</p>
<p>व्यापितं देवदेवेन शिवेन परमात्मना ।<br>
सर्वभावान्तरस्थेन अनेकाकारलक्ष्मणा ॥</p>
<p>कल्मषक्षीणमनसा स्मृतिमात्रनिरोधनात् ।<br>
ध्यायते परमं ध्येयं गमागमपदे स्थितम् ॥</p>
<p>परं शिवं तु व्रजति भैरवाख्यं जपादपि ।<br>
तत्स्वरूपं जपः प्रोक्तो भावाभावपदच्युतः ॥&rdquo;</p>
<p>इति ॥ ९० ॥</p>
<p>ननु प्रायः सर्वत्रैव ध्यानस्य व्यतिरिक्तसाकारध्येयविषयत्वं<br>
जपस्य विकल्पात्मकवाचकवाच्यजप्यनिष्ठत्वं चोक्तम्, इह पुनः<br>
स्वात्माभेदेन परामर्शमात्रमेवोभयो रूपम् इति किमेतद् ? इत्याशङ्क्याह   -</p>
<p>तदत्रापि तदीयेन स्वातन्त्र्येणोपकल्पितः ।<br>
दूरासन्नादिको भेदश्चित्स्वातन्त्र्यव्यपेक्षया ॥ १-९१ ॥</p>
<p>इह पराहम्परामर्शमात्रसारत्वात् स्वतन्त्रप्रकाशात्मा परमेश्वर<br>
एव परमार्थः इति तत्प्राप्तौ उपदेश्यभेदेन तदुपकल्पितमेव<br>
उपायानां नानात्वम्, तेन चित्स्वातन्त्र्यप्रधानतया उल्लसित उपाय<br>
आसन्नः इत्युच्यते, अन्यथा तु इतरः &ndash; इत्याह दूर इति । एवमपि<br>
उपेयासन्नतया कस्यचिदेव उपायत्वम् इति नाशङ्क्यम् &ndash; उपायोपेयभावस्य<br>
द्वारद्वारिभावेन वक्ष्यमाणत्वात् ॥ ९१ ॥</p>
<p>एतदेवोपसंहरति-</p>
<p>एवं स्वातन्त्र्यपूर्णत्वादतिदुर्घटकार्ययम् ।<br>
केन नाम न रूपेण भासते परमेश्वरः ॥ १-९२ ॥</p>
<p>रूपेण इति तत्तत्स्वशक्त्यात्मना &ndash; इत्यर्थः ॥ ९२ ॥</p>
<p>अत एवाह-</p>
<p>निरावरणमाभाति भात्यावृतनिजात्मकः ।<br>
आवृतानावृतो भाति बहुधा भेदसङ्गमात् ॥ १-९३ ॥</p>
<p>इति शक्तित्रयं नाथे स्वातन्त्र्यापरनामकम् ।<br>
इच्छादिभिरभिख्याभिर्गुरुभिः प्रकटीकृतम् ॥ १-९४ ॥</p>
<p>निरावरणम् इति &ndash; शुद्धप्रकाशमयत्वात्, आवृत इति &ndash;<br>
भेदकालुष्योदयात्, आवृतानावृतः इति &ndash; शुद्धज्ञानमयत्वेऽपि<br>
भेदकालुष्यासूत्रणात्, अत एव परापरपरापरत्वम्, बहुधा इति &ndash;<br>
एषणीयादिनानात्वात् अनेकप्रकारम् &ndash; इत्यर्थः । निरावरणत्वेऽपि हि<br>
निषेध्यमानत्वाद् भेदस्य वासनामात्रेणावस्थानम् । इति शब्दः<br>
स्वरूपपरामर्शकः, तेन एतदेव अवभासमानं निरावरणत्वादि<br>
परादिरूपं शक्तित्रयं गुरुभिः एतच्छास्त्रावतारकैः,<br>
इच्छादिसञ्ज्ञाभिः परमेश्वरविषयतया उन्मीलितमपि<br>
स्वातन्त्र्यशक्त्यभिधानमेव इति &ldquo;बहुशक्तित्वमप्यस्य<br>
तच्छक्त्यैवावियुक्तता&rdquo; इति निर्वाहितम् ॥ ९३-९४ ॥</p>
<p>बहुशक्तित्वमेव च एतदभिधायकानां प्रवृत्तिनिमित्तम् &ndash; इत्याह &ndash;</p>
<p>देवो ह्यन्वर्थशास्त्रोक्तैः शब्दैः समुपदिश्यते ।<br>
महाभैरवदेवोऽयं पतिर्यः परमः शिवः ॥ १-९५ ॥</p>
<p>अन्वर्थैः &ndash; व्युत्पन्नैः निरुक्तैः, शास्त्रोक्तैः सामयिकैः ॥ ९५ ॥</p>
<p>तदेवाह-</p>
<p>विश्वं बिभर्ति पूरणधारणयोगेन तेन च श्रियते ।<br>
सविमर्शतया रवरूपतश्च संसारभीरुहितकृच्च ॥ १-९६ ॥</p>
<p>संसारभीतिजनिताद्रवात्परामर्शतोऽपि हृदि जातः ।<br>
प्रकटीभूतं भवभयविमर्शनं शक्तिपाततो येन ॥ १-९७ ॥</p>
<p>नक्षत्रप्रेरककालतत्त्वसंशोषकारिणो ये च ।<br>
कालग्राससमाधानरसिकमनःसु तेषु च प्रकटः ॥ १-९८ ॥</p>
<p>सङ्कोचिपशुजनभिये यासां रवणं स्वकरणदेवीनाम् ।<br>
अन्तर्बहिश्चतुर्विधखेचर्यादिकगणस्यापि ॥ १-९९ ॥</p>
<p>तस्य स्वामी संसारवृत्तिविघटनमहाभीमः ।</p>
<p>बिभर्ति &ndash; धारयति पोषयति च स्वात्मभित्तिसंलग्नत्वेन तदुल्लासनात् ।<br>
तेन इति विश्वेन, भिर्यते इति धार्यते पोष्यते च &ndash; तस्य<br>
विश्वमयत्वेनैव सर्वत्र स्फुरणात् । रवरूपतः इति<br>
शब्दनस्वाभाव्यात्, तेन भरणाद्रवणाच्च भैरवः इत्ययं निरुक्तः<br>
। भीरूणाम् अयं हितकृत् इति भैरवः, भीरुत्वे च निमित्तं संसारः<br>
तेन संसारिणामभयप्रदः &ndash; इत्यर्थः । भयं भीः<br>
संसारत्रासः, तया जनितो योऽसौ रवः भगवद्विषय आक्रन्दः<br>
परामर्शो वा ततो जातः इति भैरवः, तेनाक्रन्दवतां<br>
परामर्शवतां च हृदि परमार्थभूमौ स्फुरितः इति यावत् ।<br>
भवाद्भयं भीस्तस्य रवो विवेचनं विमर्शनं तस्य शक्तिपातमुखेन<br>
अयं कारणम् इति भैरवः, संसारवैमुख्येऽपि अयमेव निमित्तम् &ndash; इति<br>
भावः । भानि &ndash; नक्षत्राणि, ईरयति प्रेरयति इति भेरः कालः तस्य<br>
तत्त्वं क्षणाद्यात्मकं स्वरूपम्, तस्य सम्यङ् निःशेषेण शोषम्<br>
अभिभवं कुर्वन्ति इति कालं वयन्ति इति भेरवाः &ndash;<br>
कालग्राससमाधिरूढावधाना योगिनः, तेषु अयं स्वामी तत्त्वेन<br>
प्रकटः स्फुरितः इति भैरवः । सङ्कोचिनो भेदप्रथामयस्य<br>
पशुजनस्य भिये तत्तत्सुखदुःखाद्युपजननत्रासाय रवणं<br>
शब्दराशिसमुत्थकादिकलाविमर्शमयो रवो यासां ताः स्वकरणदेव्यः<br>
इन्द्रियशक्तयः, तथा अन्तर्बहिः प्रमातृप्रमेयाद्यात्मा चतुर्विधः<br>
चतुष्प्रकारः खेचर्यादिको गणः खेचरी-गोचरी-दिक्चरी-भूचर्यो<br>
भीरवास्तासामयं स्वामी भैरवः । महाभीम इति भीषणः,<br>
तेनात्र भैरवशब्दः सङ्केतितः- इति भावः ॥ ९६-९९ ॥</p>
<p>एतदेवोपसंहरति-</p>
<p>भैरव इति गुरुभिरिमैरन्वर्थैः संस्तुतः शास्त्रे ॥ १-१०० ॥</p>
<p>गुरुभिः तत्तच्छास्त्रावतारकैः, इमैः एभिः समनन्तरोक्तैः<br>
अन्वर्थैः अर्थानुगतैर्वाचकैः, संस्तुतः परिचितः शास्त्रे<br>
विशेषानुपादानात् सर्वत्रैव अर्थादुक्तः । अथ च अन्वर्थैः सम्यक्<br>
सकलजगद्भरणादिसामर्थ्यप्रतिपादनद्वारेण स्तुतः इत्यर्थः,<br>
यदुक्तम् &ndash;</p>
<p>&ldquo;भिर्यात्सर्वं रवयति सर्वदो व्यापकोऽखिले ।<br>
इति भैरवशब्दस्य सतततोच्चारणाच्छिवः ॥&rdquo;</p>
<p>इति । तथा-</p>
<p>&ldquo;… भरणाद्भरितस्थितिः ।&rdquo;</p>
<p>इति । इमैः इति चिन्त्यम् । गुरुगदितैरिति तु श्रेष्ठः पाठः ॥ १०० ॥</p>
<p>हेयेत्यादिना देवशब्दस्य निर्वचनमाह &ndash;</p>
<p>हेयोपादेयकथाविरहे स्वानन्दघनतयोच्छलनम् ।<br>
क्रीडा सर्वोत्कर्षेण वर्तनेच्छा तथा स्वतन्त्रत्वम् ॥ १-१०१ ॥</p>
<p>व्यवहरणमभिन्नेऽपि स्वात्मनि भेदेन सञ्जल्पः ।<br>
निखिलावभासनाच्च द्योतनमस्य स्तुतिर्यतः सकलम् ॥ १-१०२ ॥</p>
<p>तत्प्रवणमात्मलाभात्प्रभृति समस्तेऽपि कर्तव्ये ।<br>
बोधात्मकः समस्तक्रियामयो दृक्क्रियागुणश्च गतिः ॥ १-१०३ ॥</p>
<p>स्वस्वातन्त्र्यमाहात्म्यात् शिवादिक्षित्यन्ताशेषविश्वात्मनोल्लासनमेव<br>
अस्य क्रीडा सर्वोत्कर्षेण वर्तनेच्छा, तथा स्वतन्त्रत्वं व्यवहरणम्<br>
इति &ndash; अभिन्नेऽपि स्वात्मनि भेदेन सञ्जल्पः, क्रीडेति दीव्यति क्रीडति<br>
इति देवः । न चात्र क्रीडातिरिक्तं निमित्तम् इत्याह &ndash; हेय इत्यादिना ।<br>
नहि किञ्चिदुपादातुं हातुं वा जगत्सर्गादौ ईश्वरः प्रवर्तते, अत<br>
एव स्वानन्दघनत्वमेवात्र हेतुरुपात्तः, अत एव चास्य स्वतन्त्रत्वमेव,<br>
सर्वोत्कर्षेण वर्तनेच्छा विजिगीषुता, विजिगीषोर्हि कथं नु नाम<br>
सर्वानेवाभिभूय अहं वर्ते इतीयमेव इच्छा भवति । तथाशब्दः<br>
पूर्वापेक्षया समुञ्चये तेन दीव्यति विजिगीषते इति देवः ।<br>
देवशब्दस्य सर्वस्मात् अभिन्नेऽपि स्वात्मनि भेदेन &ldquo;अहमिदं जानामि&rdquo; इति<br>
योऽयमस्य सञ्जल्पः तद्व्यवहरणम् अपारमार्थिकेन रूपेण स्फुरणम् &ndash; इत्यर्थः, तेन दीव्यति व्यवहरति इति देवः । निखिलस्य<br>
प्रमातृप्रमेयात्मनो निखिले चास्य यत् अवभासनं तत् द्योतनम्, तेन<br>
दीव्यति द्योतते द्योतयति इति वा देवः । यतः शकलमिदं जगत्<br>
स्वरूपलाभात्प्रभृति समस्तेतिकर्तव्यतायां तदायत्तप्रवृत्ति इत्यस्य<br>
स्तुतिः । सर्वे हि शिवमन्त्रमहेश्वरादयः<br>
तत्परतन्त्रवृत्तित्वादुन्मुखतया प्रह्वा एव- इति भावः । अस्य इति<br>
कर्मणि षष्ठी, तेन दीव्यते स्तूयते इति देवः । समस्ता पूर्णा<br>
विमर्शलक्षणा क्रिया प्रकृता यस्यासौ, दृक्क्रिये गुणः &ndash;<br>
शक्तिर्यस्यासौ, यतोऽयमेवंविधः ततोऽस्य गतिः &ndash;<br>
विशेषानुपादानात् सर्वत्र ज्ञानं प्रसरणं च इति सर्वज्ञः<br>
सर्वव्यापकश्च इति सिद्धम्, तेन दीव्यति, जानाति, प्रसरति च इति वा<br>
देवः ॥ १०१-१०३ ॥</p>
<p>एतदेवोपसंहरति &ndash; इति निर्वचनैः शिवतनुशास्त्रे गुरुभिः स्मृतो<br>
देवः । गुरुभिः इति बृहस्पतिपादैः । स्मृत इति &ndash;</p>
<p>&ldquo;एवं वामो देवः स दीव्यति क्रीडति प्रभुर्यस्मात् ।&rdquo;</p>
<p>इत्यादिना-</p>
<p>&ldquo;अविहतगतिः स यस्माद्देवस्तस्मात्सदाशिवो गीतः ।&rdquo;</p>
<p>इत्यन्तेन ग्रन्थेन व्यावर्णितः &ndash; इत्यर्थः ॥</p>
<p>शासनेत्यादिना पतिशिवशब्दयोर्निर्वचनमाह &ndash;</p>
<p>शासनरोधनपालनपाचनयोगात्स सर्वमुपकुरुते ।<br>
तेन पतिः श्रेयोमय एव शिवो नाशिवं किमपि तत्र ॥ १-१०४ ॥</p>
<p>शासनम् शास्त्रोपदेशादिना बोध्यानां बोधनम् । रोधनम् संसारिणां<br>
विलयशक्त्या आघ्रतत्वात् तत्रैवावस्थापनम् । पालनम् यथास्थितस्य<br>
विश्ववैचित्र्यस्य नियतनियन्त्रणया तथैव स्थापनात्मकं<br>
संरक्षणम् । पाचनम् कर्मणां कर्मिणः प्रति फलदानौन्मुख्यजननम्<br>
।</p>
<p>उक्तं हि-</p>
<p>श्वापेऽप्यास्ते बोधयन्बोधयोग्यान् रोध्यान् रुन्धन्पाचयन्कर्मिकर्म ।<br>
मायाशक्तीर्व्यक्तियोग्याः प्रकुर्वन् सर्वं पश्यन् यद्यथावस्तुजातम् ॥&quot;</p>
<p>इति । तेन इति &ndash; रक्षणार्थपर्यवसायिनोऽपि पतिशब्दस्य<br>
शासनादिकारकत्वेन हेतुना &ndash; इत्यर्थः । अत एव पाति रक्षति इति<br>
पतिः । श्रेयोमयः पराद्वयस्वभावत्वात् । अशिवम् इति द्वैतम् ॥ १०४ ॥</p>
<p>ननु एवमपि किं विशेषणयोगेन ? इत्याशङ्क्याह &ndash;</p>
<p>ईदृग्रूपं कियदपि रुद्रोपेन्द्रादिषु स्फुरेद्येन ।<br>
तेनावच्छेदनुदे परममहत्पदविशेषणमुपात्तम् ॥ १-१०५ ॥</p>
<p>ईदृक् इति &ndash; भैरवादिशब्देष्वन्वर्थगत्या दर्शितम् । कियत् इति &ndash;<br>
किञ्चिदेव, न तु सर्वम्, एतत् हि अंशांशिकया सर्वत्रैव सम्भवेत् &ndash; इति<br>
भावः । अत एव अन्यव्यवच्छेदेन सर्वातिशयप्रतिपदनार्थं<br>
परममहत्पदलक्षणं विशेषणमुक्तम् ॥१०५॥</p>
<p>ननु अज्ञानं संसृतौ निमित्तम्, ज्ञानं च मोक्षे,<br>
स्वस्वरूपाख्यातिश्चाज्ञानम्, तत्ख्यातिश्च ज्ञानम्, स्वात्मनश्च<br>
स्वरूपं परः प्रकाशः, स एव च स्वं रूपं स्वेच्छया प्रच्छाद्य<br>
विश्वरूपतामवभासयेत् । एवमपि तदधिगमे तच्छक्तिरेवोपायो येन<br>
स्वरूपख्यातिर्भवेत्, इयदेव च ज्ञातव्यम् यत्सर्वेषामेव शास्त्राणां<br>
प्रतिपाद्यं तच्च इह उक्तप्रायम् इत्यत एव विरन्तव्यम् ? इत्याशङ्क्याह &ndash;</p>
<p>इति यज्ज्ञेयसतत्त्वं दर्श्यते तच्छिवाज्ञया ।<br>
मया स्वसंवित्सत्तर्कपतिशास्त्रत्रिकक्रमात् ॥ १-१०६ ॥</p>
<p>&ldquo;इत्युपोद्धातः&rdquo; । इति &ndash; उक्तेन प्रकारेण यत् ज्ञेयस्य बन्धमोक्षादेः<br>
शास्त्रान्तरदृष्टत्वात् सतत्त्वम् पारमार्थिकं रूपम् अर्थादिह<br>
सङ्क्षेपेण उट्टङ्कितम्, तन्मया शिवाज्ञया स्वसंविदादि अवलम्ब्य च<br>
दर्श्यते विस्तरेण उच्यते &ndash; इत्यर्थः । शिवोऽत्र गुरुः ।</p>
<p>&ldquo;यो गुरुः स शिवः प्रोक्तो यः शिवः स गुरुः स्मृतः ।<br>
उभयोरन्तरं नास्ति गुरोरपि शिवस्य च ॥&rdquo;</p>
<p>इति । नहि अत्र तदादेशमन्तरेण अधिकार एव भवेत् &ndash; इति भावः ।<br>
स्वसंवित् स्वानुभवः । सत्तर्को युक्तिः । पतिशास्त्रम् भेदप्रधानं<br>
शैवम् । त्रिकम् परादिशक्तित्रयाभिधायकं शास्त्रम् । क्रमः<br>
चतुष्टयार्थः । समाहारेऽयं द्वन्द्वः । इह सर्वमेव स्वानुभवेन<br>
युक्त्या सामान्यागमेन विशेषागमेन च सिद्धमुपदिश्यते इत्यागमः ।<br>
उपोद्धात इति &ndash; उप आशु सङ्क्षेपेण ऊर्ध्वमादौ हन्यते टङ्क्यते<br>
दीनार इव राजाभिधानं शास्त्रार्थो यस्मिन् स तथा ॥ १०६ ॥</p>
<p>तदेवं प्रतिज्ञाय शास्त्रार्थगर्भीकारेण सम्प्रति अवतारयितुमाह &ndash;</p>
<p>तस्य शक्तय एवैतास्तिस्रो भान्ति परादिकाः ।<br>
सृष्टौ स्थितौ लये तुर्ये तेनैता द्वादशोदिताः ॥ १-१०७ ॥</p>
<p>तस्य परमेश्वरस्य भैरवादिशब्दाभिधेयस्य, एताः<br>
निखिलशक्त्यन्तरगर्भीकारेण प्रधानतया प्रतिपादिताः<br>
परादिकास्तिस्रः शक्तयः, सृष्टौ, स्थितौ, लये, संहारे, तुर्ये,<br>
अनाख्ये च भान्ति सर्वसर्वात्मकेन रूपेण स्फुरन्ति इत्येकैकस्याः<br>
चातूरूप्येण श्रीसृष्टिकाल्याद्यात्मकतया द्वादशधोदय इति<br>
वाक्यार्थः । तदुक्तम् &ndash;</p>
<p>&ldquo;धाम्नां त्रयाणामप्येषां सृष्ट्यादिक्रमयोगतः ।<br>
भवेच्चतुर्धावस्थानमेवं द्वादशधोदितः ॥</p>
<p>स्वसंवित्परमादित्यः प्रकाशवपुरव्ययः ।&rdquo;</p>
<p>इति ॥ १०७ ॥</p>
<p>ननु एक एव परप्रकाशात्मको भैरवादिशब्दव्यपदेश्यः परमेश्वरः<br>
समस्ति, तस्य चाभिन्ना एकैव स्वातन्त्र्याख्या शक्तिः इत्युपपादितम्,<br>
तत्कथमस्य इह द्वादशधोदय इत्युक्तम् ? इत्याशङ्क्याह &ndash;</p>
<p>तावान्पूर्णस्वभावोऽसौ परमः शिव उच्यते ।<br>
तेनात्रोपासकाः साक्षात्तत्रैव परिनिष्ठिताः ॥ १-१०८ ॥</p>
<p>तावान् इति &ndash; द्वादश शक्तयः परिमाणमस्य, स तथा, अत एव<br>
पूर्णस्वभावः इत्युक्तम् । पूर्णे सर्वमस्ति, सर्वत्र पूर्णमस्ति,<br>
अन्यथास्य पूर्णतैव न स्यात् । अत एव अत्र द्वादशात्मके चक्रे ये<br>
उपासकाः &ldquo;ते तत्र परमशिवे एव परिनिष्ठिताः- तदैकात्म्यभाजो<br>
भवन्ति &ndash; इत्यर्थः । एतच्च बहुप्रघट्टकवक्तव्यम्, इति<br>
शाक्तोपायाह्निक एव वितत्य विचारयिष्यते, इति नेहायस्तम् ॥१०८ ॥</p>
<p>ननु कथमेतद्युक्तम्, यतोऽत्र सङ्ख्यायाः तत्र तत्र न्यूनत्वमाधिक्यं<br>
च सम्भवति? इत्याशङ्क्याह-</p>
<p>तासामपि च भेदांशन्यूनाधिक्यादियोजनम् ।<br>
तत्स्वातन्त्र्यबलादेव शास्त्रेषु परिभाषितम् ॥ १-१०९ ॥</p>
<p>तदेवाह-</p>
<p>एकवीरो यामलोऽथ त्रिशक्तिश्चतुरात्मकः ।<br>
पञ्चमूर्तिः षडात्मायं सप्तकोऽष्टकभूषितः ॥ १-११० ॥</p>
<p>नवात्मा दशदिक्छक्तिरेकादशकलात्मकः ।<br>
द्वादशारमहाचक्रनायको भैरवस्त्विति ॥ १-१११ ॥</p>
<p>यथा एकवीरो मृत्युजिति प्रथमध्याने । यामलः तत्रैव ।<br>
कुलप्रक्रियायां तिस्रः शक्तयः पराद्याः । चतुरात्मा जयादिभेदेन ।<br>
पञ्चमूर्तिः सद्योजातादितया । तदुक्तम् &ndash;</p>
<p>शिद्धान्ते पञ्चकं सारं चतुष्कं वामदक्षिणे ।<br>
त्रिकं तु भैरवे तन्त्रे… ॥&rdquo;</p>
<p>इति । षडात्मा इति, यद्वक्ष्यति &ndash;</p>
<p>&ldquo;विश्वा तदीशिका रौद्री वीरका त्र्यम्बिका तथा ।<br>
गुर्वीति षडरे देव्यः… ॥&rdquo;</p>
<p>इति । सप्तकः इति, यदुक्तम् &ndash;</p>
<p>&ldquo;ब्रह्मी माहेश्वरी चैव कौमारी वैष्णवी तथा ।<br>
वाराही च तथेन्द्राणी चामुण्डा चेति मातरः ॥&rdquo;</p>
<p>इति । अष्टकेन &ndash; अघोरादिना । स एव एतदष्टकमध्यवर्ती नवात्मा ।<br>
दशदिक्छक्तिः इति,</p>
<p>यदुक्तम्-</p>
<p>&ldquo;उमा दुर्गा भद्रकाली स्वस्ति स्वाहा शुभङ्करी ।<br>
श्रीश्च गौरी लोकधात्री वागीशी दशमी स्मृता ॥&rdquo;</p>
<p>इति । एकादश इति खण्डचक्रोक्ता । इयदन्तं न्यूनसङ्ख्यास्वीकारः<br>
भैरवः इति त्रयोदशः । अनेन अधिकसङ्ख्यासूत्रणम् ॥ ११०-१११ ॥</p>
<p>तच्च अधिकसङ्ख्याकत्वं निरवधि &ndash; इत्याह &ndash;</p>
<p>एवं यावत्सहस्रारे निःसङ्ख्यारेऽपि वा प्रभुः ।<br>
विश्वचक्रे महेशानो विश्वशक्तिर्विजृम्भते ॥ १-११२ ॥</p>
<p>सहस्रारे इति &ndash; त्रिशिरोभैरवप्रथमपटलोक्ते । ग्रन्थविस्तरभयात्तु<br>
न प्रातिपद्येन संवादितम् । निःसङ्ख्यारे इति भुवनादीनामानन्त्यात् ।<br>
एवमपि एतस्मान्न व्यतिरिक्तम्, इत्याह विश्वशक्तिः इति ।</p>
<p>तदुक्तम्-</p>
<p>&ldquo;शक्तिश्च शक्तिमांश्चैव पदार्थद्वयमुच्यते ।<br>
शक्तयोऽस्य जगत्कृत्स्नं शक्तिमांस्तु महेश्वरः ॥&rdquo;</p>
<p>इति ॥ ११२॥</p>
<p>ननु विश्वेषामपि चक्राणां यदि प्रभुरेव परमार्थः तदेकेनैव<br>
कार्तार्थ्यात् प्रतिशास्त्रं बहूनि किमुक्तानि ? इत्याशङ्क्याह &ndash;</p>
<p>तेषामपि च चक्राणां स्ववर्गानुगमात्मना ।<br>
एक्येन चक्रगो भेदस्तत्र तत्र निरूपितः ॥ १-११३ ॥</p>
<p>एक्येन तत्तत्सृष्ट्याद्यात्मनियतकृत्यकारित्वादिना साजात्येन । तच्च<br>
नियतकृत्यकारित्वादेव अस्य स्ववर्गानुगमात्मकत्वमुक्तम्, अत एव चक्रगो<br>
भेद इति शास्त्रेषु चक्राणामानन्त्यम् ॥ ११३ ॥</p>
<p>तदेव दर्शयति-</p>
<p>चतुष्षड्द्विर्द्विगणनायोगात्त्रैशिरसे मते ।<br>
षट्चक्रेश्वरता नाथस्योक्ता चित्रनिजाकृतेः ॥ १-११४ ॥</p>
<p>चतुर्णां द्विगणनायोगेन अष्टौ, पुनस्तथात्वेन षोडश, षण्णां<br>
द्विगणनायोगेन द्वादश, पुनस्तथात्वेन चतुर्विंशतिः इति षण्णां<br>
चक्राणामीश्वरता, तत्तत्समुल्लास्यचक्राद्युपाधिवैचित्र्याच्चित्रा &ndash;<br>
नानाकारा, तदतिरिक्तस्य अन्यस्य अनुपलम्भात् निजाकृतिः यस्य, अत एव<br>
नाथस्य स्वातन्त्र्यशालिनः तत्तच्चक्राधिष्ठातुः प्रभोः, त्रैशिरसे<br>
मते त्रिशिरोभैरवे उक्ता अभिहिता इत्यर्थः । तदुक्तं तत्र &ndash;</p>
<p>&ldquo;चतुष्कं षट्काष्टकं द्वादशारं षोडशारकम् ।<br>
चतुर्विंशारकं देवि प्रविभक्त्या सुसंस्थितम् ॥&rdquo;</p>
<p>इत्यादि ॥११४॥</p>
<p>बहुप्रकारत्वं चक्राणां भेदनिमित्तमपि त्रिशिरोभैरव एवोक्तम्, &ndash;<br>
इत्याह &ndash;</p>
<p>नामानि चक्रदेवीनां तत्र कृत्यविभेदतः ।<br>
सौम्यरौद्राकृतिध्यानयोगीन्यन्वर्थकल्पनात् ॥ १-११५ ॥</p>
<p>उक्ता इति पूर्वश्लोकाल्लिङ्गादिविपरिणामाद् योज्यम् । एक एव हि<br>
परमेश्वरः तत्तत्साधककामानुसारं नियतां सौम्यरौद्रादिरूपाम्<br>
आकृतिमाभास्य तां तां सिद्धिं नियच्छेत् । तदुक्तम् &ndash;</p>
<p>&ldquo;येन येन हि रूपेण साधकः संस्मरेत्सदा ।<br>
तस्य तन्मयतां याति चिन्तामणिरिवेश्वरः ॥&rdquo;</p>
<p>इति । श्रीत्रिशिरोभैरवप्रथमपटलाच्च अयमर्थः<br>
स्वयमेवाधिगन्तव्यः । अस्माभिस्तु ग्रन्थविस्तारभयात् न प्रातिपद्येन<br>
संवादितम् ॥ ११५ ॥</p>
<p>तदेवाह-</p>
<p>एकस्य संविन्-नाथस्य<br>
ह्यान्तरी प्रतिभा +++(=स्वातन्त्र्य-शक्तिः)+++ तनुः ।<br>
सौम्यं वान्यन् +++(रौद्रं)+++ मितं संविद्-<br>
ऊर्मि-चक्रम् उपास्यते ॥ १-११६ ॥</p>
<details><summary>मूलम्</summary>
<p>एकस्य संविन्नाथस्य ह्यान्तरी प्रतिभा तनुः ।<br>
सौम्यं वान्यन्मितं संविदूर्मिचक्रमुपास्यते ॥ १-११६ ॥</p>
</details>
<details><summary>विस्तारः (द्रष्टुं नोद्यम्)</summary>
<p><strong>आन्तरी प्रतिभा</strong> - स्वातन्त्र्य-शक्तिः । <strong>अन्यत्</strong> इति रौद्रम् । अत एव<br>
तत् तत् सौम्य-रौद्रादि-नियताकारावच्छिन्नत्वात् <strong>मितम्</strong> ॥ ११६ ॥</p>
<p>एतद् एव विभज्य दर्शयति &ndash;</p>
</details>
<p>अस्य स्यात्पुष्टिरित्येषा संविद्देवी तथोदितात् ।<br>
ध्यानात्सञ्जल्पसम्मिश्राद् व्यापाराच्चापि बाह्यतः ॥ १-११७ ॥</p>
<p>स्फुटीभूता सती भाति तस्य तादृक्फलप्रदा ।<br>
पुष्टिः शुष्कस्य सरसीभावो जलमतः सितम् ॥ १-११८ ॥</p>
<p>अनुगम्य ततो ध्यानं तत्प्रधानं प्रतन्यते ।<br>
ये च स्वभावतो वर्णा रसनिःष्यन्दिनो यथा ॥ १-११९ ॥</p>
<p>दन्त्यौष्ठ्यदन्त्यप्रायास्ते कैश्चिद्वर्णैः कृताः सह ।<br>
तं बीजभावमागत्य संविदं स्फुटयन्ति ताम् ॥ १-१२० ॥</p>
<p>पुष्टिं कुरु रसेनैनमाप्याययतरामिति ।<br>
सञ्जल्पोऽपि विकल्पात्मा किं तामेव न पूरयेत् ॥ १-१२१ ॥</p>
<p>अमृतेयमिदं क्षीरमिदं सर्पिर्बलावहम् ।<br>
तेनास्य बीजं पुष्णीयामित्येनां पूरयेत्क्रियाम् ॥ १-१२२ ॥</p>
<p>ध्यानाद्येव क्रमेण निरूपयति &ndash; पुष्टिरित्यादिना । ततः इति<br>
समनन्तरोक्ताद्धेतोः । अतः इति पुष्टेः शुष्कस्य<br>
सरसीभावापादानलक्षणत्वात् । जलं हि आप्यायकं तत्प्रधानं<br>
पुष्टिप्रयोजकम् पूर्णमित्यादिरूपम । सम्प्रति सञ्जल्पमपि<br>
लौकिकालौकिकभेदेन द्विधा व्याचष्टे &ndash; ये च इत्यादिना । ते इति<br>
दन्त्योष्ठ्यदन्त्यप्राया वर्णाः । तां संविदं पुष्टिरूपां ।<br>
बीजभावं मन्त्रभावम् । अत एवास्य सञ्जल्पस्यालौकिकत्वम् ।<br>
दन्त्योष्ठ्या वकारादयः । दन्त्या अमृतबीजादयः । कैश्चिद्वर्णैरिति<br>
अदन्त्योष्ट्यप्रायादिभिः । यदुक्तम् &ndash;</p>
<p>&ldquo;वषडाप्यायने शस्तः … ।&rdquo;</p>
<p>इति । तथा-</p>
<p>&ldquo;पुष्टावाप्यायने वर्गैः … ।&rdquo;</p>
<p>इति । एवं मूर्धन्यादीनामपि ग्रहणम् । विकल्पात्मा इत्यनेन अस्य<br>
लौकिकत्वं दर्शितम् । तामिति पुष्टिरूपां संविदम् । इदानीं<br>
बाह्यमपि होमादिरूपं व्यापारं विभजति अमृता इत्यादिना । क्षीरं<br>
दधि । तदुक्तम् &ndash;</p>
<p>&ldquo;दधिहोमात्परा पुष्टिः … ।&rdquo;</p>
<p>इति । बलावहशब्देन प्रत्येकं सम्बन्धः । तेन इति गुडूच्यादिना<br>
द्रव्यजातेन । बीजम् इति &ndash; शरीरकारणभूतं शुक्रशोणितादि<br>
धातुव्रातम् । एनाम् इति &ndash; पुष्टिरूपां क्रियाम् ॥ ११७-१२२ ॥</p>
<p>एतदेव प्रमेयान्तरमुपक्षिपन् उपसंहरति &ndash;</p>
<p>तस्माद्विश्वेश्वरो बोधभैरवः समुपास्यते ।<br>
अवच्छेदानवच्छिद्भ्यां भोगमोक्षार्थिभिर्जनैः ॥ १-१२३ ॥</p>
<p>अवच्छेदानवच्छिद्भ्याम् इति, अवच्छेदः समनन्तरोक्तनीत्या<br>
ध्यानादिनियतविधिनियन्त्रितत्वम्, तदन्यथात्वमनवच्छेदः । यद्वक्ष्यति   -</p>
<p>शाधकानां बुभुक्षूणां विधिर्नियतियन्त्रितः ।<br>
मुमुक्षूणां तत्त्वविदां स एव तु निरर्गलः ॥&quot;</p>
<p>इति । भगवतश्च एतत्सावच्छेदमपि रूपम्<br>
अनवच्छिन्नपरस्वरूपानुप्राणितमेव, नहि तत्स्वरूपानुप्रवेशं विना<br>
किञ्चिदपि सिद्ध्येत् ॥ १२३ ॥</p>
<p>एतदेव शब्दार्थद्वारकं गीताग्रन्थेन संवादयति &ndash;</p>
<p>येऽप्यन्यदेवताभक्ता इत्यतो गुरुरादिशत् ।</p>
<p>इत्यतः &ndash; इत्येवमादिकात् वाक्यकदम्बकात् &ndash; इत्यर्थः । गुरुरिति<br>
तात्त्विकार्थोपदेष्टा भगवान्वासुदेवः । तत्र हि &ndash;</p>
<p>&ldquo;त्रैविद्या मां सोमपाः पूतपापा यज्ञैरिष्ट्वा स्वर्गतिं<br>
प्रार्थयन्ते ।<br>
ते पुण्यमासाद्य सुरेन्द्रलोकमश्नन्ति दिव्यान्दिवि देवभोगान् ॥&rdquo;</p>
<p>इत्यादिना । &ldquo;क्षीणे पुण्ये मर्त्यलोकं विशन्ति ।&rdquo;</p>
<p>इत्यादिना च भोगार्थिनाम्,</p>
<p>&ldquo;अनन्याश्चिन्तयन्तो मां ये जनाः पर्युपासते ।<br>
तेषां नित्याभियुक्तानां योगक्षेमं वहाम्यहम् ॥&rdquo;</p>
<p>इत्यादिना च मोक्षार्थिनाम्, अवच्छेदानवच्छेदाभ्यां क्रमेण<br>
स्वरूपमभिधाय पुनः सावच्छेदेऽपि रूपेऽनवच्छिन्नं रूपम् अस्त्येव<br>
इत्यभिधातुम् &ndash;</p>
<p>&ldquo;येऽप्यन्यदेवताभक्ता यजन्ते श्रद्धयान्विताः ।<br>
तेऽपि मामेव कौन्तेय यजन्त्यविधिपूर्वकम् ॥&rdquo;</p>
<p>इत्यादिना तेनोपदिष्टम् ॥</p>
<p>एतदेव व्याचष्टे-</p>
<p>ये बोधाद्व्यतिरिक्तं हि किञ्चिद्याज्यतया विदुः ॥ १-१२४ ॥</p>
<p>तेऽपि वेद्यं विविञ्चाना बोधाभेदेन मन्वते ।</p>
<p>ये याजका बोधाद् वेदित्रेकस्वभावात् स्वात्मरूपात्, व्यतिरिक्तमन्यत्<br>
तत्तन्नियताकारम् इन्द्रादिदैवतं याज्यतया विदुः जानीयुः, ते<br>
विच्छिन्ननियताकारवत्त्वात् वेद्यमपि इन्द्रादिरूपं दैवतं<br>
श्रद्धातिशययोगाद् गाढगाढं विमृशन्तः</p>
<p>&ldquo;वेद्यो वेदकतामाप्तो वेदकः संविदात्मताम् ।<br>
संवित्त्वदात्मा चेत्सत्यं तदिदं त्वन्मयं जगत् ॥&rdquo;</p>
<p>इत्यादिन्यायेन बोधाभेदेन परप्रमात्रेकरूपस्वात्मयत्वेन अवबुध्यन्ते<br>
इत्यर्थः ॥ ननु &ldquo;देवतोद्देशेन द्रव्यत्यागो यागः&rdquo; इत्युक्तेः<br>
द्रव्यत्यागार्थमुद्दिष्टैव देवता भवति, न च बोधैकरूपस्य<br>
स्वात्मतत्त्वस्य तथात्वेन उद्देशोऽस्ति, कथमस्य याज्यत्वम् ?<br>
इत्याशङ्क्याह &ndash;</p>
<p>तेनाविच्छिन्नतामर्शरूपाहन्ताप्रथात्मनः ॥ १-१२५ ॥</p>
<p>स्वयम्प्रथस्य न विधिः सृष्ट्यात्मास्य च पूर्वगः ।<br>
वेद्या हि देवतासृष्टिः शक्तेर्हेतोः समुत्थिता ॥ १-१२६ ॥</p>
<p>अहंरूपा तु संवित्तिर्नित्या स्वप्रथनात्मिका ।</p>
<p>तेन बोधात्मत्वेन हेतुना, अस्य स्वात्मतत्त्वस्य, शकृद्विभातोऽयमात्मा&quot;<br>
इति न्यायेन अनवच्छिन्नतया प्रवृत्ताविरतेन रूपेण<br>
पराहम्प्रकाशपरामर्शमयस्य, अत एव स्वयम्प्रथस्य<br>
प्रमाणादिनैरपेक्ष्येण स्वतः सिद्धस्य, विधिः &ndash;<br>
अप्रवृत्तप्रवर्तनात्मा, पूर्वभावी, तथा सृष्ट्यात्मा<br>
तत्तत्सिद्धसाधनस्वभावो न भवति &ndash; इत्यर्थः । न खलु<br>
बोधस्वभावं स्वात्मतत्त्वं विधिविषयतामापद्यते &ndash; तस्य<br>
विधिप्राप्त्यभावात्, यावदप्राप्तं हि विधेर्विषयः, न च स्वात्मनः<br>
कदाचित् अप्राप्तिरस्ति &ndash; आदिसिद्धतया सर्वदैव स्फुरणात् ॥ १२७ ॥</p>
<p>ननु विधेर्नियोगभावनाद्यात्मतया बहुविधत्वमुक्तम्, स्वात्मा पुनः कस्य<br>
विधेर्विषयतां न भजते ? इत्याशङ्क्याह &ndash;</p>
<p>विधिर्नियोगस्त्र्यंशा च भावना चोदनात्मिका ॥ १-१२७ ॥</p>
<p>विधिः अप्रवृत्तप्रवर्तको न पुनरज्ञातज्ञापकः । यदाहुः &ndash;</p>
<p>&ldquo;विधेर्लक्षणमेतावदप्रवृत्तप्रवर्तनम् ।<br>
अतिप्रसङ्गदोषेण नाज्ञातज्ञापनं विधिः ॥&rdquo;</p>
<p>इति । स्वर्गयागयोश्च साध्यसाधनभावमवबोधयतोऽस्यैव विधेः<br>
तावत्प्रवर्तकत्वं यत् सप्रत्ययस्य पुंसः &ldquo;प्रवृत्तोऽहम्&rdquo; इति<br>
ज्ञानजननम् । स च नियोगः&quot; इति प्राभाकरैरुक्तः, &ldquo;भावना&rdquo; इति<br>
भाट्टैः । तत्र तिङादिप्रत्ययवाच्यः &ldquo;प्रवर्तितोऽहम्&rdquo; इति<br>
प्रेरणात्मकः कार्यात्मा अनुष्ठेयो धर्मो नियोगः । स च &ndash;</p>
<p>&ldquo;दार्शपौर्णमासाभ्यां यजेत स्वर्गकामः ।&rdquo;</p>
<p>इत्यादावनुबन्धद्वयावच्छिन्नः प्रतीयते । याज्यादिना हि अस्य<br>
विषयानुबन्ध उच्यते । श्वर्गकामः&quot; इत्यनेन च अधिकारानुबन्धः, अत<br>
एव च द्व्यनुबन्धबान्धवो नियोगः&quot; इत्युद्धोष्यते । कञ्चित् क्वचिन्नियुङ्क्ते<br>
इति नियोगस्वरूपम् इति । &ldquo;भावना&rdquo; च भाव्यनिष्ठो भावकव्यापारः,<br>
भाव्यं स्वर्गादिफलम्, तन्निष्ठस्तदुत्पादकः पुरुषव्यापारो भावना<br>
। पुरुषो हि भवन्तं स्वर्गादिकमर्थं स्वव्यापारेण भावयति इति<br>
भावना इत्युच्यते । सा च द्विविधा &ndash; शब्दभावना अर्थभावना च इति<br>
। तस्याश्च किम्, केन, कथं भावयेत् इति अंशत्रयापेक्षत्वात्<br>
त्र्यंशत्वम् ।</p>
<p>तदुक्तम्-</p>
<p>शा धातोः प्रत्ययाद्वापि भावनावगता सती ।<br>
अपेक्षतेंऽशत्रितयं किं केन कथमित्यदः ॥&quot;</p>
<p>इति । त्र्यंशा इति, तत्रार्थभावनायां &ldquo;किम्&rdquo; इत्यपेक्षायां स्वर्गः,<br>
&ldquo;केन&rdquo; इत्यपेक्षायां यागः, &ldquo;कथम्&rdquo; इत्यपेक्षायां च ब्रीह्यादि<br>
सम्बन्धनीयम् । एवं शब्दभावनायामपि, &ldquo;किम्&rdquo; इत्यपेक्षायां भाव्या<br>
पुरुषप्रवृत्तिः, &ldquo;केन&rdquo; इत्यपेक्षायां शब्दः, &ldquo;कथम्&rdquo; इत्यपेक्षायाम्<br>
अर्थवादवाक्यव्यापारः सम्बन्धनीयः । चोदना वैदिकं विधायकं<br>
वाक्यम् । यदाहुः &ndash;</p>
<p>&ldquo;चोदनेति क्रियायाः प्रवर्तकं वचनम् ।&rdquo;</p>
<p>इति । एतञ्चोभयत्रापि सम्बन्धनीयम् । तच्च प्रमाणान्तरप्रतिपन्नमेव<br>
अर्थमभिदधत् प्रमाणतां लभते, तं चार्थं साधयति ।<br>
&ldquo;एन्द्राग्नमेकादशकपालं निर्वपेत् ।&rdquo; इत्यादौ निर्वपणादिवदुद्दिष्टा<br>
इन्द्राद्या देवता अपि विधेयाः &ndash; द्रव्यदेवतासम्बन्धस्यैव<br>
साक्षात्प्रतिपाद्यत्वात् ॥ १२४-१२७ ॥</p>
<p>तदेवाह-</p>
<p>तदेकसिद्धा इन्द्राद्या विधिपूर्वा हि देवताः ।<br>
अहम्बोधस्तु न तथा ते तु संवेद्यरूपताम् ॥ १-१२८ ॥</p>
<p>उन्मग्नामेव पश्यन्तस्तं विदन्तोऽपि नो विदुः ।</p>
<p>तदुक्तम्-</p>
<p>न विदुर्मां तु तत्त्वेनातश्चलन्ति ते ॥ १-१२९ ॥</p>
<p>विधिपूर्वाः &ndash; विधिरेव पूर्वम् पूर्वभावि<br>
अनधिगतार्थप्रकाशनात्मकं प्रमाणं यासां ताः तथोक्ताः,<br>
स्वात्मव्यतिरिक्ता हि देवताः वेद्यप्रायाः प्रमाणान्तराप्रतिपन्नाः<br>
शास्त्रेण साध्यन्ते इति युक्तः पक्षः । अहम्बोधैकरूपः पुनः<br>
स्वात्मा पूर्वोक्तयुक्त्या सदैव प्रकाशमानत्वात् न स्वसिद्धौ प्रमाणं<br>
किञ्चिदपेक्षते इति युक्तमुक्तम् &ndash; अविधिपूर्वकमिति । तदेवाह &ndash;<br>
अहम्बोधः इति । तथा इति विधिपूर्वः &ndash; इत्यर्थः । ननु यदि<br>
प्रमाणादिनैरपेक्ष्येणैव स्वात्मा स्वयं प्रकाशते किमिति न सर्वदैव<br>
सर्वेषाम्? इत्याशङ्क्याह &ndash; ते तु इत्यादि । त इति &ndash;<br>
स्वात्मव्यतिरिक्तेन्द्रादिदेवतायाजकाः, तम् सर्वदैव प्रकाशमानं<br>
स्वात्मानम्, वेद्यवेदनान्यथानुपपत्त्या तदतिरिक्तस्य च अन्यस्य<br>
देवतात्वानुपपत्तेः, वस्तुतो विदन्तोऽपि न विदुः &ndash; वेद्यताया एव<br>
प्राधान्येन दर्शनात् वेदित्रेकरूपतया न जानीयुः इत्यर्थः । अतश्च<br>
नियततत्तद्देवतादिरूपग्रहणेन च्यवन्ते इत्यर्थः । तदुक्तं तत्र &ndash;</p>
<p>न तु मामभिजानन्ति तत्त्वेनातश्च्यवन्ति ते ।&quot;</p>
<p>इति ॥ १२८-१२९ ॥</p>
<p>तदेव व्याचष्टे-</p>
<p>चलनं तु व्यवच्छिन्नरूपतापत्तिरेव या ।</p>
<p>एतदपि तत्रत्येन ग्रन्थेनैव संवादयति &ndash;</p>
<p>देवान्देवयजो यान्तीत्यादि तेन न्यरूप्यत ॥ १-१३० ॥</p>
<p>तेन इति &ndash; व्यवच्छिन्नरूपतापत्तिलक्षणेन हेतुना इत्यर्थः । यदुक्तम् &ndash;</p>
<p>&ldquo;यान्ति देवव्रता देवान्पितॄन्यान्ति पितृव्रताः ।<br>
भूतानि यान्ति भूतेज्या यान्ति मद्याजिनोऽपि माम् ॥&rdquo;</p>
<p>इति ॥ १३० ॥</p>
<p>ननु यद्येवं कथमन्यदेवताभक्ता अपि यजन्ति इत्युक्तम् ? इत्याशङ्क्याह   -</p>
<p>निमज्ज्य वेद्यतां ये तु तत्र संविन्मयीं स्थितिम् ।<br>
विदुस्ते ह्यनवच्छिन्नं तद्भक्ता अपि यान्ति माम् ॥ १-१३१ ॥</p>
<p>तत्र इति &ndash; स्वात्मव्यतिरिक्तायां देवतायाम् । तद्भक्ताः<br>
स्वात्मव्यतिरिक्तदेवतायाजिनः &ndash; इत्यर्थः । माम् इति &ndash;<br>
परबोधैकस्वभावम् आत्मानम् । अस्मिन् परमाद्वयमये<br>
संविन्मयतयावस्थानमेव यागः, तत्समापत्तिरेव च फलम् ॥ १३१ ॥</p>
<p>ननु भगवद्वासुदेवेन उक्तस्य &ldquo;माम्&rdquo; इति अस्मच्छब्दस्य तदेकवाचकत्वात्<br>
कथं बोधमात्राभिधायकत्वमुच्यते ? इत्याशङ्क्याह &ndash;</p>
<p>सर्वत्रात्र ह्यहंशब्दो बोधमात्रैकवाचकः ।<br>
स भोक्तृप्रभुशब्दाभ्यां याज्ययष्ट्टतयोदितः ॥ १-१३२ ॥</p>
<p>अत्र इति &ndash; गीताग्रन्थे, अनवच्छिन्नस्यैव बोधमात्रस्य<br>
प्रतिपिपादयिषितत्वात्, अत एव केवलस्यैव बोधस्य वाचकः पराम्रष्टा<br>
इत्युक्तम् । नहि प्रकाशाद् द्वितीयस्य अपोह्यस्य प्रतियोगिनः<br>
सम्भवोऽप्यस्ति, तस्य प्रकाशमानत्वाप्रकाशमानत्वविकल्पोपहतत्वात् ।<br>
यस्तु शरीरादौ &ldquo;कृशोऽहम्&rdquo; इत्यादिः अहंविमर्शः स विकल्प एव,<br>
सम्भवात् । ननु यदि बोध एव अप्रतिपक्ष एकोऽस्ति, तत्कथं &ldquo;मां<br>
यजन्ति&rdquo; इत्यादौ याज्ययष्ट्टतया भेदः पारमार्थिकः स्यात् ?<br>
इत्याशङ्क्याह &ndash; स भोक्तृ इत्यादि । बोध एव उभयात्मना स्फुरितः &ndash;<br>
इति भावः । तदुक्तं तत्र &ndash;</p>
<p>&ldquo;अहं हि सर्वयज्ञानां भोक्ता च प्रभुरेव च ।&rdquo;</p>
<p>इति ॥ १३२ ॥</p>
<p>ननु एकश्च उभयात्मा च इति कथं सङ्गच्छताम् ? इत्याशङ्क्याह-</p>
<p>याजमानी संविदेव याज्या नान्येति चोदितम् ।<br>
न त्वाकृतिः कुतोऽप्यन्या देवता न हि सोचिता ॥ १-१३३ ॥</p>
<p>संविदेव याज्या, इति उदितम् प्रतिज्ञातम् । न पुनः कुतोऽपि हेतोः<br>
अन्याकृतिः इन्द्रादिरूपा, सा च संवित् याजमान्येव, न पुनः अन्या<br>
भिन्ना, याजमानी संविदद्वयमयी &ndash; इत्यर्थः । सा हि<br>
एवंविधाकृतिः, आकृतिमती वा संविद्देवता नोचिता, संविदि<br>
भेदानुपपत्तेः, संविदतिरिक्तस्य च जाड्यात् । न च जडस्य<br>
द्योतमानत्वाद्येकस्वभावं देवतात्वं युज्यते इति स्वप्रकाशा संविदेव<br>
एका तत्तदात्मना स्फुरति इति युक्तमुक्तम् &ndash; स एव<br>
याज्ययष्ट्टतयोदितः&quot; इति ॥ १३३ ॥</p>
<p>अत एव च आदिसिद्धत्वात् संविदि न किञ्चिद् विध्यादि सिद्धिनिमित्तमुक्तम् &ndash;<br>
इत्याह &ndash;</p>
<p>विधिश्च नोक्तः कोऽप्यत्र मन्त्रादि वृत्तिधाम वा । इह खलु<br>
वेदवाक्यानि मन्त्रब्रह्मणरूपत्वेन द्विधा । ब्रह्मणवाक्यान्यपि<br>
विध्यर्थवादनामधेयात्मकत्वेन त्रिधा । तत्र विधिवाक्यानां तावत्<br>
संविदि व्यापारो नास्ति इत्युक्तप्रायम् । एवं मन्त्रादेरपि तत्र नास्ति<br>
व्यापारः । यतो मन्त्रादिः वृत्तेः विधिव्यापारात्मनः क्रियायाः,<br>
धाम आश्रयः &ndash; तेन विना क्रियाया असम्पत्तेः । न च संविदि<br>
वाच्यवाचकयाज्ययाजकभावाद्यात्मकः कश्चिद्भेदः सम्भवति, एक एव<br>
आदिसिद्धो बोधः इति सिद्धम् ॥</p>
<p>ननु यद्येवं तत्कथमयं जडाजडात्मा विश्वप्रसरः ?<br>
इत्याशङ्क्याह &ndash;</p>
<p>सोऽयमात्मानमावृत्य स्थितो जडपदं गतः ॥ १-१३४ ॥</p>
<p>आवृतानावृतात्मा तु देवादिस्थावरान्तगः ।<br>
जडाजडस्याप्येतस्य द्वैरूप्यस्यास्ति चित्रता ॥ १-१३५ ॥</p>
<p>आवृत्य इति स्वस्वरूपगोपनात्मिकया मायाशक्त्या सङ्कोचवत्तामाभास्य   - इत्यर्थः । जडपदम् इति परप्रकाश्यभावराशिस्वरूपताम् &ndash;<br>
इत्यर्थः । विश्वनिर्माणेच्छुर्हि परमेश्वरः प्रथमं स्वाव्यतिरिक्तमेव<br>
विश्वं प्रकाशयेत्, अयमेव च आदिसर्गः तत्र तत्रागमेषु उच्यते,<br>
अनन्तरं च यदास्य मायया सर्गचिकीर्षा भवति तदा स्वस्वातन्त्र्यात्<br>
स्वात्मदर्पणे अनन्तग्राह्यग्राहकद्वयाभाससन्ततीराभासयति,<br>
स्वाङ्गरूपभावराशिमध्यादेव हि देहप्राणबुद्धिशून्यानि<br>
स्वगताहन्तात्मककर्तृतार्पणेन ग्राहकीभावयति, तदपरं शब्दादि<br>
च इदन्ताविषयतया चिद्रूपतातिक्रमणेन ग्राह्यतामापादयति, अत एव<br>
च देहादिः कर्तृतां ज्ञातृतां च स्वात्मनि धत्ते, तदितरच्च<br>
कार्यतां ज्ञेयतां च । अत एव चैषां जडाजडव्यपदेशः, तदाह   - &ldquo;आवृतानावृतात्मा&rdquo; इति । एवमपि चास्य प्रकारवैचित्र्येण आनन्त्यम्<br>
इत्याह &ndash; &ldquo;जड&rdquo; इत्यादि, चित्रता इति तत्र जडस्य तावच्छब्दादिभेदेन,<br>
तस्यापि तारमन्द्रादिभेदेन बहुप्रकारत्वम्, अजडस्यापि सन्तानभेदेन<br>
आनन्त्येऽपि बन्धत्रयस्य तारतम्यादिभेदेन नानात्वम् । सङ्कुचिता<br>
प्रमातारो हि तत्तत्कर्माशयानुसारेण परिभ्रम्यन्तः तत्तदवस्थासु<br>
एकमपि स्वात्मानं धर्माधर्मादिबुद्धिभावरहितत्वेन<br>
तत्तदिच्छापरिष्कृतत्वेन च नानाकारतया वैचित्र्येण जानते, जडं<br>
च विषयं सुखदुःखादिकारितया नानात्वेन परिविन्दन्ति इति ॥ १३४-१३५<br>
॥</p>
<p>एवं वैचित्र्यस्य किं निमित्तम् इत्याशङ्क्याह &ndash;</p>
<p>तस्य स्वतन्त्रभावो हि किं किं यन्न विचिन्तयेत् ।<br>
तदुक्तं त्रिशिरःशास्त्रे सम्बुद्ध इति वेत्ति यः ॥ १-१३६ ॥</p>
<p>एतदेवार्थद्वारकं संवादयति &ndash; तदुक्तम् इत्यादिना । इति वैचित्र्यं यो<br>
वेत्ति स सम्बुद्धः &ndash; सम्यग्बुद्धः इत्यर्थः । त्रिशिरःशास्त्रे इति<br>
श्रीत्रिशिरोभैरवे । तत्र हि &ldquo;अन्यथा स्वल्पबोधस्तु तन्तुभिः<br>
कीटवद्यथा ।<br>
मलतन्तुसमारूढः क्रीडते देहपञ्जरे ॥&rdquo;</p>
<p>इत्युपक्रम्य &ndash;</p>
<p>शम्यग्बुद्धस्तु विज्ञेयः … ।&quot;</p>
<p>इत्यादिना च-</p>
<p>नानाकारैर्विभार्वैश्च भ्रम्यते नटवद्यथा ।<br>
स्वबुद्धिभावरहितमिच्छाक्षेमबहिष्कृतम् ॥&quot;</p>
<p>इत्यन्तं बहूक्तम् ॥ १३५ ॥</p>
<p>ननु देहादिर्ग्राहकतया अभिमतोऽपि जाड्याज्ज्ञेय एव इति तस्य<br>
कथमेवंविधं ज्ञानम् ? इत्याशङ्क्याह &ndash;</p>
<p>ज्ञेयभावो हि चिद्धर्मस्तच्छायाच्छादयेन्न ताम् ॥ १-१३६ ॥</p>
<p>ज्ञेयत्वं हि ज्ञानधर्मः, नहि अर्थं जानामि इत्यर्थस्य<br>
कश्चिदतिशयः, अपि तु ज्ञानस्यैव तज्ज्ञानरूपता । तदुक्तमत्रापि च   -</p>
<p>&ldquo;… ज्ञेयस्य ज्ञेयता ज्ञानमेव ।&rdquo;</p>
<p>इति । अत एव च तेषां ज्ञेयानां सतां देहादीनां छाया स्वेनैव<br>
स्वस्य आवरकत्वायोगात् न चितम् आच्छादयेत् आवृणुयात्, येनैवंविधं<br>
ज्ञानं न स्यात्, तेन देहादावात्मग्रहेऽपि आत्मनो न<br>
काचिच्चिद्रूपताहानिः । तदुक्तं तत्रैव &ndash;</p>
<p>&ldquo;ज्ञेयस्वभावश्चिद्रूपस्तच्छाया नैव छादयेत् ।&rdquo; इति ॥ १३६ ॥</p>
<p>अत एवाह-</p>
<p>तेनाजडस्य भागस्य पुद्गलाण्वादिसञ्ज्ञिनः ।<br>
अनावरणभागांशे वैचित्र्यं बहुधा स्थितम् ॥ १-१३७ ॥</p>
<p>तेन इति &ndash; चिदनाच्छादनेन हेतुना । अनावरण इति &ndash; शुद्धसंविद्रूपे<br>
आत्मनि &ndash; इत्यर्थः । देहादीनां हि संविद्रूपत्वेऽप्यामुखे ज्ञेयत्वेन<br>
अवभासादशुद्धत्वमपि सम्भवेत् ॥ १३७ ॥</p>
<p>ननु संविदि भेदानुपपत्तेः कथं वैचित्र्यं सङ्गच्छताम् ?<br>
इत्याशङ्क्या &ndash;</p>
<p>संविद्रूपे न भेदोऽस्ति वास्तवो यद्यपि ध्रुवे ।<br>
तथाप्यावृतिनिर्ह्रासतारतम्यात्स लक्ष्यते ॥ १-१३८ ॥</p>
<p>आवृतेः &ndash; आणवस्य मलस्य, निर्ह्रासः परिक्षयः तस्य तारतम्यम्<br>
मृदुमध्याधिमात्रात्मा अतिशयः, ततो लक्ष्यते, इति, न तु साक्षात्<br>
सम्भवति &ndash; इत्यर्थः, अत एव पूर्वं &ldquo;वास्तवः&rdquo; इति<br>
विशेषणमुपात्तम् ॥ १३८ ॥</p>
<p>किं च तत्तारतम्यम् ? इत्याशङ्क्याह &ndash;</p>
<p>तद्विस्तरेण वक्ष्यामः शक्तिपातविनिर्णये ।<br>
समाप्य परतां स्थौल्यप्रसङ्गे चर्चयिष्यते ॥ १-१३९ ॥</p>
<p>वक्ष्यामः इति &ndash; यद्वक्ष्यति &ndash;</p>
<p>&ldquo;तारतम्यप्रकाशे यस्तीव्रमध्यममन्दताः ।<br>
ता एव शक्तिपातस्य प्रत्येकं त्रैधमास्थिताः ॥&rdquo;</p>
<p>इत्यादि बहुप्रकारम्, चर्चयिष्यते इति &ndash; लक्ष्यते परीक्ष्यते च इत्यर्थः<br>
। इह हि सर्वस्यैव वक्ष्यमाणस्य प्रमेयजातस्य उद्देश्य एव भवेत् इति<br>
भावः । यद्वक्ष्यति &ndash;</p>
<p>&ldquo;विज्ञानभित्प्रकरणे सर्वस्योद्देशनं क्रमात् ।&rdquo;</p>
<p>इति । तच्च अस्माभिर्ग्रन्थविस्तरभयात् प्रातिपद्येन न दर्शितम् इति<br>
स्वयमेव अवधार्यम् ॥१३९ ॥</p>
<p>एवं मलनिर्ह्रासतारतम्यानुसारमेव आत्मनां भगवत्स्वरूपमपि<br>
प्रथते &ndash; इत्याह &ndash;</p>
<p>अतः कञ्चित्प्रमातारं प्रति प्रथयते विभुः ।<br>
पूर्णमेव निजं रूपं कञ्चिदंशांशिकाक्रमात् ॥ १-१४० ॥</p>
<p>कञ्चित् इति &ndash; तीव्रनिर्ह्रासतावृतितारतम्यम्, अंशांशिकाक्रमात् इति &ndash;<br>
आवृतिनिर्ह्रासतारतम्यमन्दादिप्रायत्वात् ॥ १४० ॥</p>
<p>ननु किं नाम पारमेश्वरस्य रूपस्य पूर्णत्वमपूर्णत्वं च ?<br>
इत्याशङ्क्याह &ndash;</p>
<p>विश्वभावैकभावात्मस्वरूपप्रथनं हि यत् ।<br>
अणूनां तत्परं ज्ञानं तदन्यदपरं बहु ॥ १-१४१ ॥</p>
<p>विश्वेषां नीलसुखादीनां भावानां य एको भावः<br>
प्रकाशमानत्वान्यथानुपपत्त्या परप्रकाशलक्षणा प्रधाना सत्ता,<br>
तदात्म यत् स्वस्य आत्मनो रूपं तस्य यत्प्रथनम् &ndash; अविकल्पवृत्त्या<br>
साक्षात्करणम्, तत् एव अणूनां परं पूर्णं पारमेश्वरं ज्ञानम्,<br>
तत एवंविधात् पूर्णात् ज्ञानात् अन्यत् विकल्पात्मकं शाक्तादि ज्ञानम्,<br>
अपरं चित्स्वरूपप्रथाविरहादपूर्णम्, बहुवक्ष्यमाणप्रकारेण<br>
अनेकप्रकारम् इत्यर्थः ॥ १४१ ॥</p>
<p>तदेव बहुप्रकारत्वं दर्शयति &ndash;</p>
<p>तच्च साक्षादुपायेन तदुपायादिनापि च ।<br>
प्रथमानं विचित्राभिर्भङ्गीभिरिह भिद्यते ॥ १४२ ॥</p>
<p>तत् इति &ndash; परमपरं वा ज्ञानम् । साक्षादुपायेन इति &ndash; शाम्भवेन ।<br>
तदेव हि अव्यवहितं परज्ञानावाप्तौ निमित्तम्, स एव परां काष्ठां<br>
प्राप्तश्चानुपाय इत्युच्यते । अत एव अनुपायः इति नोपायनिषेधमात्रम्<br>
इति वक्ष्यते । तस्य शाम्भवस्य उपायः शाक्तः, आदिशब्दात् तस्यापि<br>
उपाय आणवः । भिद्यते इति &ndash; औपचारिकं भेदमेति &ndash; इत्यर्थः ॥ १४२<br>
॥</p>
<p>न केवलमेवं यावदन्यदपि एतद्वैचित्र्ये निमित्तमस्ति &ndash; इत्याह &ndash;</p>
<p>तत्रापि स्वपरद्वारद्वारित्वात्सर्वश्ॐऽशशः ।<br>
व्यवधानाव्यवधिना भूयान्भेदः प्रवर्तते ॥ १-१४३ ॥</p>
<p>स्वेन, यथा &ndash; शाम्भवेन शाम्भवम्, अत एव स्वपरलक्षणेन द्वारेण,<br>
द्वारि सोपायम् । सर्वशः इति &ndash; पूर्णात्मना । अंशश इति &ndash; अपूर्णेन<br>
। व्यवधान इति &ndash; साक्षादुपायत्वाभावात् । एवं प्रथमं<br>
तावदुपायस्त्रेधा &ndash; शाम्भवादिभेदात्, तेषां च द्वारद्वारिभावेन<br>
प्रत्येकं द्वैधे षट्, तत्रापि प्रत्येकं पूर्णत्वापूर्णत्वेन द्वैधे<br>
द्वादश, तेषां च प्रत्येकं व्यवहिताव्यवहितत्वेन द्वैधे<br>
चतुर्विंशतिः । व्यवधानं च बहुभिर्विजातीयैः, इति भेदानां<br>
भूयस्त्वम् ॥ १४३ ॥</p>
<p>ननु ज्ञानं तावदुपेयतया प्रतिज्ञातम् इति, तत्र उपायेन<br>
केनचिद्भाव्यम्, स च न ज्ञानमेव, उपेयत्वात्, नापि अज्ञानम्,<br>
तदनौपयिकत्वात् तस्य, इति किं नाम उपायस्वरूपम् ? इत्याशङ्क्याह &ndash;</p>
<p>ज्ञानस्य चाभ्युपायो यो न तदज्ञानमुच्यते ।<br>
ज्ञानमेव तु तत्सूक्ष्मं परं त्विच्छात्मकं मतम् ॥ १-१४४ ॥</p>
<p>किं तु तत्सूक्ष्मम् वैकल्पिकस्थूलशाक्तादिज्ञानविलक्षणं मतम् इति &ndash; सम्बन्धः । अत एव परम् &ndash; शाम्भवम् &ndash; इत्यर्थः । अत एव<br>
&ldquo;इच्छात्मकम्&rdquo; &ndash; इत्युक्तम् ।</p>
<p>शाक्ताणवयोर्हि ज्ञानक्रियात्मकत्वं भवेत् &ndash; इति भावः ॥ १४४ ॥</p>
<p>ननु एवमपि कथमेकस्यैव उपायोपेयभावः सङ्गच्छते ? इत्याशङ्क्याह   -</p>
<p>उपायोपेयभावस्तु ज्ञानस्य स्थौल्यविश्रमः ।<br>
एषैव च क्रियाशक्तिर्बन्धमोक्षैककारणम् ॥ १-१४५ ॥</p>
<p>स्थौल्यम्<br>
चिदानन्दैकघनपरसूक्ष्मस्वरूपनिमज्जनादनन्तग्राह्यग्राहकात्मना<br>
भेदेन उल्लसनम्, तत्कृतोऽयं भ्रमः &ndash; यत् &ldquo;इदमुपेयम्&rdquo; अयमुपायः&quot; इति<br>
। वस्तुतो हि परप्रकाशात्मा शिव एव उपेयः, स च सर्वत एवावभासते,<br>
तस्य क्वचिदपि अनपायात् । अत एव नात्र उपायानां किञ्चित्प्रयोजनम्,<br>
अज्ञातज्ञापकत्वात् तेषाम् । तदुक्तम् &ndash;</p>
<p>&ldquo;अपरोक्षे भवत्तत्त्वे सर्वतः प्रकटे स्थिते ।<br>
यैरुपायाः प्रतन्यन्ते नूनं त्वां न विदन्ति ते ॥&rdquo;</p>
<p>इति । अनेनैव आशयेन च अनुपायनिरूपणं करिष्यते । ननु यद्येवं<br>
तत्कथमयं व्यवहारः प्ररोहमुपारोहते ? इत्याशङ्क्याह &ndash; एषैव<br>
इत्यादि । क्रियाशक्तिः इति &ndash; तत्तद्भेदवैचित्र्यावस्थितिकारित्वात् ।<br>
तेन परमेश्वरस्फार एवायम् &ndash; इत्याशयः । अत एवायम् तथात्वेन<br>
अज्ञातो बन्धकः, ज्ञातस्तु मोचकः, तदाह &ldquo;बन्धमोक्षैककारणम्&rdquo; इति<br>
। यदुक्तम्-</p>
<p>शेयं क्रियात्मिका शक्तिः शिवस्य पशुवर्तिनी ।<br>
बन्धयित्री स्वमार्गस्था ज्ञाता सिद्ध्युपपादिका ॥&quot;</p>
<p>इति ॥ १४५॥</p>
<p>ननु एवमपि अत्र किं नाम उपायतया सम्मतम् ? इत्याशङ्क्याह-</p>
<p>तत्राद्ये स्वपरामर्शे निर्विकल्पैकधामनि ।<br>
यत्स्फुरेत्प्रकटं साक्षात्तदिच्छाख्यं प्रकीर्त्तितम् ॥ १-१४६ ॥</p>
<p>तत्र एवं सति, आद्ये प्राथमिकालोचनज्ञानात्मनि, अत एव निर्विकल्पोत्थे,<br>
अत एव भिन्नस्य परामृश्यस्य अनुल्लासात् स्वपरामर्शे<br>
स्फुरत्तामात्ररूपे यत् प्रकटं स्फुरेत्, साक्षात्कारात्मतया यत्<br>
स्फुरणं तत् साक्षात् इच्छाख्यं प्रकीर्तितम्,<br>
उपायान्तरनिरपेक्षत्वात्, अव्यवधानेच्छाशक्तिस्फाररूपः<br>
शाम्भवाख्य उपाय उक्तः &ndash; इत्यर्थः ॥ १४६ ॥</p>
<p>एतदेव दृष्टान्तोपदेशेन स्फुटीकर्तुमाह &ndash;</p>
<p>यथा विस्फुरितदृशामनुसन्धिं विनाप्यलम् ।<br>
भाति भावः स्फुटस्तद्वत्केषामपि शिवात्मता ॥ १-१४७ ॥</p>
<p>भूयो भूयो विकल्पांशनिश्चयक्रमचर्चनात् ।<br>
यत्परामर्शमभ्येति ज्ञानोपायं तु तद्विदुः ॥ १-१४८ ॥</p>
<p>तथैव &ldquo;आत्मैवेदं सर्वम्&rdquo; इत्येवमात्मनो विकल्पस्य<br>
आत्मानात्माख्यांशद्वयाक्षेपित्वेऽपि प्रतियोगिनिषेधपूर्वको योऽयं<br>
पौनःपुन्येन अंशरूपो निश्चयः तस्य यत् क्रमेण चर्चनम् यथायथं<br>
स्फुटताभावित्वादिना संस्करणम्, ततो यत्<br>
विकल्प्यमानमात्मस्वरूपपरामर्शम् &ldquo;इत्थमेव इदम्&rdquo; इत्येवं<br>
प्रतीतिमभिन्नां &ndash; साक्षात्कारात्मता मभ्येति, तज्ज्ञानोपायं विदुः   - ज्ञानशक्तिस्फारात्मकं शाक्तमुपायं जानीयुः &ndash; इत्यर्थः । तु-<br>
शब्दः पूर्वस्माद्व्यतिरेचकः । इह हि विकल्प एव क्रमेण<br>
निर्विकल्पतामेति &ndash; इत्युक्तम् । तत्र पुनर्निर्विकल्पतयैव साक्षात्करणं<br>
रूपम्, अत एव च अनयोर्द्वारिद्वारभावः ॥ १४७-१४८ ॥</p>
<p>यत् तु तत्-कल्पना-कॢप्त-<br>
बहिर्-भूतार्थ-साधनम् ।<br>
क्रियोपायं तद् आम्नातं,<br>
+++(बहिर्-भूतार्थ-जात-)+++भेदो नात्रापवर्गगः +++(अपि तु साधनग एव)+++ ॥ १-१४९ ॥</p>
<details><summary>मूलम्</summary>
<p>यत्तु तत्कल्पनाकॢप्तबहिर्भूतार्थसाधनम् ।<br>
क्रियोपायं तदाम्नातं भेदो नात्रापवर्गगः ॥ १-१४९ ॥</p>
</details>
<details><summary>विस्तारः (द्रष्टुं नोद्यम्)</summary>
<p>तथा तत् आत्मस्वरूपं क्रियोपायम् आम्नातम् &ndash;<br>
क्रिया-शक्ति-स्फारात्मकाणवोपाय-समधिगम्यं सर्वागमेषु उक्तम् ।<br>
यतस् ताभिः भेद-प्रथा-मयीभिः कल्पनाभिः, <strong>कॢप्तः</strong> स्वशिल्पेन कल्पितः, <strong>बहिर्-भूतो</strong> ऽवच्छिन्नो योऽसौ उच्चारादिः <strong>अर्थः</strong> तत्-<strong>साधनम्</strong>, <strong>तु</strong>-शब्दो व्यतिरेके ।</p>
<p>शाक्ते हि विकल्प एव <strong>अर्थः</strong>, इह तु बाह्यो ऽपि इति। अत एव न तत्र उच्चारादिः ।</p>
<p>&ldquo;ननु उपाय-भेदाद् उपेय-भेदो ऽपि स्याद् ?&rdquo; इत्य् आशङ्क्योक्तम् &ldquo;<strong>भेदो नात्रापवर्गगः</strong>&rdquo; इति । स्वरूप-प्रथनं हि अपवर्गः, तच् च सर्वैर् एव हि द्वार-द्वारि-भावेन भवति इति भावः ॥ १४९॥</p>
<p>ननु ज्ञानम् एव उपायः इति सामान्येन प्रतिज्ञातम्, तत् कथम् आणवे क्रियोपायत्वम् उक्तम् ? इत्य् आशङ्क्याह-</p>
</details>
<p>यतो नान्या क्रिया नाम<br>
ज्ञानम् एव हि तत् तथा ।<br>
रूढेर् योगान्ततां प्राप्तम् +++(क्रियायते ज्ञानम्)+++</p>
<ul>
<li>इति श्रीगम-शासने ॥ १-१५० ॥ +++(5)+++</li>
</ul>
<details><summary>मूलम्</summary>
<p>यतो नान्या क्रिया नाम ज्ञानमेव हि तत्तथा ।<br>
रूढेर्योगान्ततां प्राप्तमिति श्रीगमशासने ॥ १-१५० ॥</p>
</details>
<details><summary>विस्तारः (द्रष्टुं नोद्यम्)</summary>
<p><strong>अन्या</strong> इति अर्थाज् ज्ञानात्, <strong>यतः तज् ज्ञानम् एव रूढेः</strong> प्ररोहात् योगस्यान्तः पराकाष्ठा, तत्त्वं प्राप्तं सत् तथा &ldquo;<strong>क्रिया</strong>&rdquo; इति सर्वत्र अभिधीयते &ndash; इत्यर्थः ।</p>
<p>ननु अत्र किं प्रमाणम् ? इत्य् आशङ्क्योक्तम् &ldquo;<strong>इति श्रीगमशासने</strong>&rdquo; इति, अर्थाद् उक्तम् &ndash; इति शेषः ॥ १५० ॥</p>
<p>तत्रत्यम् एव ग्रन्थं पठति &ndash;</p>
</details>
<p>योगो नान्यः क्रिया नान्या<br>
तत्त्वारूढा हि या मतिः ।<br>
स्वचित्त-वासना-शान्तौ<br>
सा क्रियेत्य् अभिधीयते ॥ १-१५१ ॥+++(5)+++</p>
<details><summary>मूलम्</summary>
<p>योगो नान्यः क्रिया नान्या तत्त्वारूढा हि या मतिः ।<br>
स्वचित्तवासनाशान्तौ सा क्रियेत्यभिधीयते ॥ १-१५१ ॥</p>
</details>
<p>इति ॥ १५१ ॥</p>
<p>एतच्च स्वयमेव व्याचष्टे &ndash;</p>
<p>स्वचित्ते वासनाः कर्ममलमायाप्रसूतयः ।<br>
तासां शान्तिनिमित्तं या मतिः संवित्स्वभाविका ॥ १-१५२ ॥</p>
<p>सा देहारम्भिबाह्यस्थतत्त्वव्रताधिशायिनी ।<br>
क्रिया सैव च योगः स्यात्तत्त्वानां चिल्लयीकृतौ ॥ १-१५३ ॥</p>
<p>निमित्तम्&quot; इत्यनेन सप्तमी व्याख्याता । संवित्स्वभाविका इत्यनेन<br>
मतेर्ज्ञानार्थत्वमुक्तम् ।</p>
<p>सा मतिः-</p>
<p>&ldquo;प्रणवेन तु तत्सर्वं शरीरोत्पत्तिकारणम् ।<br>
न्यसेत्क्रमेण देवेशि त्रिंशदेकं च सङ्ख्यया ॥&rdquo;</p>
<p>इत्याद्युक्त्या तत्त्वदीक्षादिना साधारणानि तत्त्वानि अधिशयाना<br>
स्वचित्तवासनाशान्तिकारित्वात् क्रिया स्यात् । तथा सैव-</p>
<p>&ldquo;योगमेकत्वमिच्छन्ति वस्तुनोऽन्येन वस्तुना ।&rdquo;</p>
<p>इत्याद्युक्त्या तत्त्वानां चितियोजनाद्योगः स्यात् इति नानयोर्ज्ञानातिरेकः<br>
इति युक्तमुक्तम् &ndash; &ldquo;योगो नान्यः क्रिया नान्या&rdquo; इति ॥ १५२-१५३ ॥</p>
<p>ननु कथं ज्ञानमेव क्रिया भवेत् ? इति दृष्टान्तोपदर्शनेन<br>
उपपादयति &ndash;</p>
<p>लोकेऽपि किल गच्छामीत्येवमन्तः स्फुरैव या ।<br>
सा देहं देशमक्षांश्चाप्याविशन्ती गतिक्रिया ॥ १-१५४ ॥</p>
<p>अन्तः आत्मनि &ldquo;गच्छामि&rdquo; इति या स्फुरा स्फुरणम् उद्यन्तृतात्मिका संवित्,<br>
सैव देहाद्याविशन्ती वैवश्याविष्करणेन स्वमयतामापादयन्ती<br>
गमनक्रिया भवति, इति युक्तमुक्तं &ldquo;ज्ञानमेव हि तत्तथा&rdquo; इति ।<br>
गन्तुर्हि &ldquo;गच्छामि&rdquo; इति स्फुरणायां सत्यां<br>
कर्तृकरणकर्मात्मकशरीरपादग्रामाद्यावेशेन गमनक्रियासम्पत्तिः<br>
स्यात् ॥ १५४ ॥</p>
<p>तदेवोपसंहरति-</p>
<p>तस्मात्क्रियापि या नाम ज्ञानमेव हि सा ततः ।<br>
ज्ञानमेव विमोक्षाय युक्तं चैतदुदाहतम् ॥ १-१५५ ॥</p>
<p>ततः इति &ndash; क्रियाया ज्ञानात्मकत्वात् । तेन &ndash;</p>
<p>&ldquo;दीक्षैव मोचयत्यूर्ध्वं शैवं धाम नयत्यपि ।&rdquo;</p>
<p>इत्यादिना क्रियाया अपि अपवर्गनिमित्तत्वमुक्तम् । एवं च युक्तमुक्तम् &ndash;<br>
&ldquo;ज्ञानं मोक्षैककारणम्&rdquo; इति ।</p>
<p>तदाह &ndash;</p>
<p>&ldquo;युक्तं चैतदुदाहृतम्&rdquo; इति ॥ १५५ ॥</p>
<p>ननु स्वतन्त्रात्मातिरिक्तस्तु&quot; इत्यादिना प्राक् आत्मज्ञानातिरिक्तो मोक्षो<br>
नाम न कश्चिदस्ति इत्युक्तम्, इति ज्ञानमेव विमोक्षाय इत्यनेन<br>
हेतुफलभावोऽनयोरुच्यमानः कथं सङ्गच्छते ? इत्याशङ्क्याह-</p>
<p>मोक्षो हि नाम नैवान्यः<br>
स्व-रूप-प्रथनं हि सः ।<br>
स्व-रूपं चात्मनः संविन्<br>
नान्यत्, तत्र तु याः पुनः +++(अग्रे वक्ष्यमाणाः)+++॥ १-१५६ ॥</p>
<p>क्रियादिकाः शक्तयस्,<br>
ताः संविद्-रूपाधिका न हि ।<br>
असंविद्-रूपताऽयोगाद्<br>
धर्मिणश् चानिरूपणात् ॥ १-१५७ ॥+++(4)+++</p>
<details><summary>मूलम्</summary>
<p>मोक्षो हि नाम नैवान्यः स्वरूपप्रथनं हि सः ।<br>
स्वरूपं चात्मनः संविन्नान्यत्तत्र तु याः पुनः ॥ १-१५६ ॥</p>
<p>क्रियादिकाः शक्तयस्ताः संविद्रूपाधिका नहि ।<br>
असंविद्रूपतायोगाद्धर्मिणश्चानिरूपणात् ॥ १-१५७ ॥</p>
</details>
<details><summary>विस्तारः (द्रष्टुं नोद्यम्)</summary>
<p>ननु <strong>स्वरूपम् एव</strong> नाम किं यस्यापि <strong>प्रथनं मोक्षः</strong> स्यात् ? इत्याह &ndash;<br>
<strong>स्वरूपम्</strong> इति, तेन स्वस्य आत्मनो रूपम् <strong>संविच्</strong> चैतन्यम्, तस्य <strong>प्रथनम्</strong> यथातत्त्वम् ज्ञानम्, <strong>स एव मोक्षः</strong> इति यथोक्तमेव युक्तम् ।</p>
<p>यः पुनर् अयं हेतु-फल-भाव उक्तः स काल्पनिक एव, न तात्त्विकः, यद् वक्ष्यति-</p>
<blockquote>
<p>&ldquo;यतो ज्ञानेन मोक्षस्य<br>
या हेतु-फलतोदिता ।<br>
न सा मुख्या … ॥</p>
</blockquote>
<p>इति ।</p>
<p>अन्यत् इति <strong>संविद्-अतिरिक्तम्</strong> &ndash; इत्यर्थः । ननु आत्मनः संविदतिरिक्तं यदि रूपं नास्ति, तत् कथम् अस्य शक्त्य्-अन्तर-योगित्वं स्यात्? इत्याशङ्क्याह &ndash; तत्र इत्यादि, <strong>तु</strong>-शब्दः चार्थे ॥ १५६-१५७ ॥</p>
<p>ननु &ndash;</p>
<blockquote>
<p>&ldquo;पत्युर्धर्माः शक्तयः स्युः … ।&rdquo;</p>
</blockquote>
<p>इत्य्-आद्य्-उक्त्या साक्षात्-पत्युर् धर्मितया शक्तीनां च धर्मतया निरूपणं कृतम् इति धर्मिणश् च अनिरूपणात् इत्य् असिद्धोऽयं हेतुः ?<br>
इत्य् आशङ्क्याऽऽह &ndash;</p>
</details>
<p>परमेश्वरशास्त्रे हि न च काणाददृष्टिवत् ।<br>
शक्तीनां धर्मरूपाणामाश्रयः कोऽपि कथ्यते ॥ १-१५८ ॥</p>
<p>यथा खलु काणादाः &ndash;</p>
<p>&ldquo;आत्मत्वाभिसम्बन्धादात्मा ।&rdquo;</p>
<p>इत्यादिना धर्मिरूपमात्मानं निरूप्य,</p>
<p>&ldquo;तस्य गुणा बुद्धिसुखदुःखेच्छाद्वेषप्रयत्नधर्माधर्म</p>
<p>संस्कारसङ्ख्यापरिमाणपृथक्त्वसंयोगविभागाः ।&rdquo;</p>
<p>इत्यादिना तत्समवेतम् आगमापायि भिन्नं धर्मजातम् अभ्युपागमन्,<br>
नैवमिह शक्तितद्वतोर्धर्मधर्मिभावः कश्चिद् अभिधीयते । पर एव हि<br>
स्वतन्त्रो बोधस्तत्तदुपाधिवशात् तत्तच्छक्तिरूपतया व्यपदिश्यते इति न<br>
वस्तुतः कश्चित् शक्तितद्वतोर्भेदः यदुक्तं प्राक् &ndash;</p>
<p>&ldquo;मातृकॢप्ते हि भावस्य तत्र तत्र वपुष्यलम् ।<br>
को भेदो वस्तुतो वह्नेर्दग्धृपक्तृत्वयोरिव ॥&rdquo;</p>
<p>इति ॥ १५८ ॥</p>
<p>ननु यदि काणादादिदर्शनवत् इहापि धर्मधर्मिभावस्य निरूपणं<br>
क्रियते, तदा को दोषः स्यात्? इत्याशङ्क्याह ↓</p>
<p>ततश्च दृक्किर्येच्छाद्या भिन्नाश्चेच्छक्तयस्तथा ।<br>
एकः शिव इतीयं वाग्वस्तुशून्यैव जायते ॥ १-१५९ ॥</p>
<p>यदि हि शक्तितद्वतोर्धर्मधर्मिभावन्यायेन वास्तव एव भेदः स्यात्,<br>
तदा</p>
<p>&ldquo;इत्थं नानाविधैः रूपैः स्थावरैः जङ्गमैरपि ।<br>
क्रीडया प्रसृतो नित्यमेक एव शिवः प्रभुः ॥&rdquo;</p>
<p>इत्यादौ &ldquo;एक एव शिव&rdquo; इति इयमीश्वराद्वयप्रतिज्ञात्मिका वाक् अनेकेषां<br>
शक्तितद्वदात्मनाम् अर्थानां सम्भवाद् वस्तुशून्या &ndash; अभिधेयरहिता<br>
स्यात्, अद्वयवादखण्डना भवति इति यावत् ॥ १५९ ॥</p>
<p>ननु यदि वस्तुतः संवित्स्वभावः शिव एव एकोऽस्ति, तत्कथमयं<br>
चिदादिनानाशक्त्यात्मा व्यवहारोऽन्यथा क्रियते ? इत्याशङ्काम्<br>
उपसंहारभङ्ग्या उपशमयितुमाह &ndash;</p>
<p>तस्मात्संवित्त्वमेवैतत्स्वातन्त्र्यं तत्तदप्यलम् ।<br>
विविच्यमानं बह्वीषु पर्यवस्यपि शक्तिषु ॥ १-१६० ॥</p>
<p>एतच्च निर्णीतपूर्वम् इति पुनरिह नायस्तम् । यथोक्तम् &ndash;</p>
<p>&ldquo;बहुशक्तित्वमप्यस्य तच्छक्त्यैवावियुक्तता ।&rdquo;</p>
<p>इति ॥ १६० ॥</p>
<p>इह &ldquo;आत्मज्ञानमेव मोक्षः&rdquo; इति ज्ञानमोक्षयोः कार्यकारणभाव एव<br>
वस्तुतो नास्ति &ndash; इति नावश्यं कारणानि कार्यवन्ति भवन्ति&rdquo; इति<br>
न्यायेन ज्ञानिनां सत्यपि ज्ञानाख्ये कारणे कार्यात्मा मोक्षो न स्यात्<br>
इत्यनिष्टापादनात्मायं प्रसङ्गो नाशङ्कनीयः ? &ndash; इत्याह &ndash;</p>
<p>यतश्चात्मप्रथा मोक्षस्तन्नेहाशङ्क्यमीदृशम् ।<br>
नावश्यं कारणात्कार्यं तज्ज्ञान्यपि न मुच्यते ॥ १-१६१ ॥</p>
<p>ज्ञानिनो हि अवश्यभाविनी मुक्तिः &ndash; इति भावः । अत एव च &ndash;</p>
<p>&ldquo;तेषां ज्ञानी नित्ययुक्त एकभक्तिर्विशिष्यते ।<br>
प्रियो हि ज्ञानिनोऽत्यर्थमहं स च मम प्रियः ॥&rdquo;</p>
<p>इति । तथा-</p>
<p>&ldquo;… ज्ञानी त्वात्मैव मे मतः ।&rdquo;</p>
<p>इत्यादि गीतम् ॥ १६१ ॥</p>
<p>ननु-</p>
<p>&ldquo;ज्ञानमेव विमोक्षाय … ।&rdquo;</p>
<p>इत्यादिना ज्ञानमोक्षयोः कार्यकारणभाव उक्त एव, इति कथं नायं<br>
प्रसङ्गः ? इत्याह &ndash;</p>
<p>यतो ज्ञानेन मोक्षस्य या हेतुफलतोदिता ।<br>
न सा मुख्या, ततो नायं प्रसङ्ग इति निश्चितम् ॥ १-१६२ ॥</p>
<p>एतच्च निर्णीतचरम् इति नेह पुनरायस्तम् ॥ १६२ ॥</p>
<p>एतदुपसंहरन्नन्यदवतारयति &ndash;</p>
<p>एवं ज्ञानस्वभावैव क्रिया स्थूलत्वमात्मनि ।<br>
यतो वहति तेनास्यां चित्रता दृश्यतां किल ॥ १-१६३ ॥</p>
<p>ज्ञानस्वभावा इति &ndash; क्रियाया ज्ञानाविनाभावित्वात् । यदुक्तम् &ndash;</p>
<p>&ldquo;… न ज्ञानरहिता क्रिया ॥&rdquo;</p>
<p>इति । स्थूलत्वम् इति &ndash; अन्तर्ग्राह्यग्राहकात्मना भेदेन उल्लासात् । तेन<br>
इति &ndash; स्थूलतावहनेन हेतुना । चित्रता इति &ndash;<br>
तत्तद्ग्राह्यादिभेदवैचित्र्यात् ॥ १६३ ॥</p>
<p>अत एवाह-</p>
<p>क्रियोपायेऽभ्युपायानां ग्राह्यबाह्यविभेदिनाम् ।<br>
भेदोपभेदवैविध्यान्निःसङ्ख्यत्वमवान्तरात् ॥ १-१६४ ॥</p>
<p>ग्राह्याः उच्चाराद्याः । बाह्याः कुण्डमण्डलादयः । उच्चारादयो हि<br>
ग्राह्यभूमिगताः बाह्यत्वेन अवसिता अपि<br>
चक्षुरादिबाह्येन्द्रियागोचरत्वात् प्रमात्रन्तरासाधारणत्वाच्च न<br>
बाह्याः । कुण्डमण्डलादयः पुनर्बाह्येन्द्रियगोचरत्वात्<br>
साधारण्याच्च बाह्याः सन्तो ग्राह्याः इत्युक्तम् &ndash;<br>
&ldquo;ग्राह्यबाह्यविभेदिनाम्&rdquo; इति । एवं नियतभेदवत्त्वेऽपि एषामेव<br>
अवान्तरभेदात् भेदोपभेदनानात्वात् निःसङ्ख्यत्वम् बहुप्रकारत्वम् &ndash;<br>
इत्यर्थः । तथाहि- उच्चारस्य प्राणादिभेदात् प्रथमे पञ्च भेदाः,<br>
तत्रापि विन्दुनादादयो बहव उपभेदाः, एवमपि उच्चार्यमाणानां<br>
मन्त्राणामानन्त्यम् इत्यसङ्ख्यभेदत्वम् ॥ १६४ ॥</p>
<p>एवं च-</p>
<p>&ldquo;यतो नान्या क्रिया नाम … ।&rdquo;</p>
<p>इत्यादिना उपक्रान्तं क्रियाया ज्ञानात्मकत्वं युक्त्यागमाभ्यां<br>
निर्वाहितम् इत्येक एव ज्ञानात्मा मोक्षावाप्तावुपाय इति न<br>
उपायनानात्वम्, अत एव तत्फलभूते मोक्षेऽपि न कश्चिद्भेदः &ndash; इत्याह   -</p>
<p>अनेन चैतत्प्रध्वस्तं यत्केचन शशङ्किरे ।<br>
उपायभेदान्मोक्षेऽपि भेदः स्यादिति सूरयः ॥ १-१६५ ॥</p>
<p>यत्केचन सूरय इति शशङ्किरे &ndash; इति सम्बन्धः । केचन सूरय इति &ndash; <br>
भेदवादिनः । तत्र हि हेतुफलयोर्वास्तव एव भेदः इति हेतुभेदात्<br>
फलभेदोऽपि स्यात् । इह पुनः &ndash;</p>
<p>&ldquo;प्रदेशो ब्रह्मणः सार्वरूप्यमनतिक्रान्तश्चाविकल्प्यश्च ।&rdquo;</p>
<p>इत्यादिनीत्या संविदेव सर्वम्&quot; इति को नाम हेतुफलभेदः, काल्पनिकेऽपि<br>
हेतुफलयोर्भेदे ज्ञानात्मा एक एव उपायोऽभ्युपगतः इति<br>
उपायनानात्वस्यैव अभावात् को नाम फलभूतेऽपि मोक्षे भेदः स्यात् ॥<br>
१६५ ॥</p>
<p>ननु-</p>
<p>&ldquo;तच्च साक्षादुपायेन … ।&rdquo;</p>
<p>इत्यादिना साक्षात् उपायनानात्वमुक्तम् इति कथं न तद्भेदादुपेयेऽपि<br>
भेदः ? इत्याशङ्क्याह &ndash;</p>
<p>मलतच्छक्तिविध्वंसतिरोभूच्युतिमध्यतः ।<br>
हेतुभेदेऽपि नो भिन्ना घटध्वंसादिवृत्तिवत् ॥ १-१६६ ॥</p>
<p>यत्र वास्तव एव हेतुफलभावोऽस्ति तत्रापि हेतोः दीक्षादेः भेदेऽपि<br>
तत्फलभूतस्य मलतच्छक्त्योर्विध्वंसादेः न कश्चिद्भेदः &ndash;<br>
कलातत्त्वभुवनादिना भेदेऽपि दीक्षायाः तस्य अविशेषात्, तथा च<br>
घटस्य मुद्गरकरभित्तिघटाद्युपायभेदेऽपि अविशिष्ट एव<br>
ध्वंसतिरोभावादिः । अतश्च अवश्यमेव हेतुभेदात् फलभेदः इति<br>
नायमेकान्तः । यत्र पुनः काल्पनिक एव उपायोपेयभावः, तत्र का<br>
नाम इयं वार्ता &ndash; इति भावः । तदेवम् इच्छाज्ञानक्रियात्मकत्वाद्<br>
उपायस्य त्रैविध्येऽपि तदुपेयभूतेऽपवर्गे न कश्चित् भेदः &ndash; इति<br>
सिद्धम् ॥ १६६ ॥</p>
<p>न केवलं युक्तित एव एतत्सिद्धं यावदागमतोऽपि &ndash; इत्याह &ndash;</p>
<p>तदेतत्त्रिविधत्वं हि शास्त्रे श्रीपूर्वनामनि ।<br>
आदेशि परमेशित्रा समावेशविनिर्णये ॥ १-१६७ ॥</p>
<p>तत्रत्यमेव ग्रन्थं पठति &ndash;</p>
<p>अकिञ्चिच्-चिन्तकस्यैव<br>
गुरुणा प्रतिबोधतः ।<br>
उत्पद्यते य आवेशः<br>
<strong>शाम्भवो</strong> ऽसाव् उदाहृतः +++([ग्: उदीरित])+++ ॥ १-१६८ ॥</p>
<p>उच्चार-रहितं वस्तु<br>
चेतसैव विचिन्तयन् ।<br>
यं समावेशम् आप्नोति<br>
<strong>शाक्तः</strong> सोऽत्राभिधीयते ॥ १-१६९ ॥</p>
<p>उच्चार-करण-ध्यान-<br>
वर्ण-स्थान-प्रकल्पनैः +++([ग्: विकल्पनैरिति ।])+++ ।<br>
यो भवेत् स समावेशः<br>
सम्यग् <strong>आणव</strong> उच्यते ॥ १-१७० ॥</p>
<details><summary>मूलम्</summary>
<p>अकिञ्चिच्चिन्तकस्यैव गुरुणा प्रतिबोधतः ।<br>
उत्पद्यते य आवेशः शाम्भवोऽसावुदीरितः ॥ १-१६८ ॥</p>
<p>उच्चाररहितं वस्तु चेतसैव विचिन्तयन् ।<br>
यं समावेशमाप्नोति शाक्तः सोऽत्राभिधीयते ॥ १-१६९ ॥</p>
<p>उच्चारकरणध्यानवर्णस्थानप्रकल्पनैः ।<br>
यो भवेत्स समावेशः सम्यगाणव उच्यते ॥ १-१७० ॥</p>
</details>
<p>व्यत्यासपाठे च अयमाशयः &ndash; यद् उपायोपेयादिना द्वारद्वारिभावेन<br>
शाम्भवोपाये एव प्राधान्येन विश्रान्तिः इति ॥ १६७-१७० ॥</p>
<p>तदेव क्रमेण व्याचष्टे &ndash;</p>
<p>अकिञ्चिञ्चिन्तकस्येति विकल्पानुपयोगिता ।<br>
तया च झटिति ज्ञेयसमापत्तिर्निरूप्यते ॥ १-१७१ ॥</p>
<p>तया इति &ndash; विकल्पानुपयोगितया । विकल्पोपयोगे हि तदैव &ndash;</p>
<p>&ldquo;यस्य ज्ञेयमयो भावः स्थिरः पूर्णः समन्ततः ।&rdquo;</p>
<p>इत्यादिदृष्ट्या ज्ञेयस्य अवश्यज्ञातव्यस्य पारमार्थिकस्य चिदात्मनो<br>
रूपस्य समापत्तिर्न स्यात्, विकल्पो हि अभ्यासबलात्<br>
स्वतुल्यविकल्पान्तराविर्भावकतया विगलदस्फुटत्वादिना यथायथं<br>
सातिशयविकल्पजननाक्रमेण अविकल्पात्मकसंवित्तादात्म्यम् अभ्येति । <br>
यद्वक्ष्यति-</p>
<p>&ldquo;प्रविविक्षुर्विकल्पस्य कुर्यात्संस्कारमञ्जसा ।&rdquo;</p>
<p>इत्याद्युपक्रम्य-</p>
<p>संविदभ्येति विमलामविकल्पस्वरूपताम् ।&quot;</p>
<p>इति । अत एव शाक्तोपायादस्य भेदः ॥ १७१ ॥</p>
<p>ननु कथं विकल्पानुपयोगितयैव एतत् स्यात् ? इत्याशङ्कां<br>
दर्शयितुमाह &ndash;</p>
<p>सा कथं भवतीत्याह गुरुणातिगरीयसा ।<br>
ज्ञेयाभिमुखबोधेन द्राक्प्ररूढत्वशालिना ॥ १-१७२ ॥</p>
<p>प्रतिः आभिमुख्ये, आभिमुख्यं च वस्त्वन्तरापेक्षम्, तच्च अत्र औचित्यात्<br>
चिन्मात्रम् &ndash; इत्युक्तम् &ldquo;ज्ञेयाभिमुखेति&rdquo; । अतिगरीयस्त्वमेव व्याख्यातुं<br>
द्राक्प्ररूढत्वेत्याद्युक्तम्, द्राक् इत्यनेन<br>
यथोक्तविकल्पक्रमोपारोहाभावः सूचितः ॥ १७२ ॥</p>
<p>ननु कथमनयोर्भिन्नविभक्तिकयोः सामानाधिकरण्यम् ? इत्याशङ्क्याह &ndash;</p>
<p>तृतीयार्थे तसि व्याख्या वा वैयधिकरण्यतः ।</p>
<p>तृतीयार्थे तसि इति &ndash; तसि इत्यनुबन्धलोपे प्रयोगः । तृतीयार्थे इति<br>
सर्वविभक्त्यन्तात् प्रातिपदिकात् तस्येष्टेः । वा शब्दः पक्षान्तरे ।<br>
वैयधिकरण्यतः इति गुरुणा कृतो यः प्रतिबोधः ततः &ndash; इत्यर्थः<br>
॥</p>
<p>आवेशश्चास्वतन्त्रस्य स्वतद्रूपनिमज्जनात् ॥ १-१७३ ॥</p>
<p>परतद्रूपता शम्भोराद्याच्छक्त्यविभागिनः ।</p>
<p>अस्वतन्त्रस्य जडस्य बुद्ध्यादेः, मितस्य प्रमातुः, स्वम् असाधारणम्,<br>
तत् सङ्कुचितं यत् रूपं तस्य निमज्जनम् गुणीभावः, तदवलम्ब्य<br>
परेण स्वतन्त्रेण बोधेन या तद्रूपता &ndash; तादात्म्यम्, स आवेशः इति<br>
सम्बन्धः । यदुक्तम् &ndash;</p>
<p>&ldquo;मुख्यत्वं कर्तृतायास्तु बोधस्य च चिदात्मनः ।<br>
शून्यादौ तद्गुणे ज्ञानं तत्समावेशलक्षणम् ॥&rdquo;</p>
<p>इति । कुतः पुनरयमागतः ? इत्याह &ndash; शम्भोः इति । न पुनः<br>
शक्तेरणोर्वा । आद्यात् इति &ndash; तत एव हि शक्तेरणोश्च प्रभवः इति<br>
भावः । अत एव शक्तिरत्र इच्छा, न तु ज्ञानं क्रिया वा &ndash; तयोः<br>
समावेशान्तरगतत्वेन अभिधास्यमानत्वात् ॥१७३ ॥</p>
<p>इह पदार्थावगमपुरःसरीकारेण वाक्यार्थावगमः इति<br>
पदार्थयोजनानन्तरं वाक्यार्थमपि योजयितुमाह &ndash;</p>
<p>तेनायमत्र वाक्यार्थो विज्ञेयं प्रोन्मिषत्स्वयम् ॥ १-१७४ ॥</p>
<p>विनापि निश्चयेन द्राक् मातृदर्पणबिम्बितम् ।<br>
मातारमधरीकुर्वत् स्वां विभूतिं प्रदर्शयत् ॥ १-१७५ ॥</p>
<p>आस्ते हृदयनैर्मल्यातिशये तारतम्यतः ।</p>
<p>विज्ञेयम् चिन्मात्राख्यं पारमार्थिकं रूपम्, माता &ndash;<br>
सकलकरणग्रामप्रसवनिमित्तत्वाद् बुद्धिः, सैव<br>
चिच्छायासङ्क्रान्तिसहिष्णुत्वाद् दर्पणः, तत्र प्रतिबिम्बितं<br>
गृहीतात्मग्रहं परिमितं प्रमातारम् अधरीकुर्वत् बुद्ध्यादौ<br>
आत्माभिनिवेशनं गुणीभावमापादयत् । एवं तरतमभावेन<br>
अनन्यसाधारणां विभूतिम् बोधात्मताप्रधानतां रचयत्,<br>
समनन्तरोक्तयुक्त्या विकल्पोपारोहमन्तरेण अनन्यापेक्षित्वात् झटिति &ndash;</p>
<p>शैषा सारतया प्रोक्ता हृदयं परमेष्ठिनः ।&quot;</p>
<p>इत्याद्युक्तेः हृदयम् विमर्शः, तस्य नैर्मल्यम्<br>
अनन्योन्मुखत्वादपरिम्लानत्वम्, तस्य अतिशयः पराकाष्ठा, तत्र<br>
स्वयं प्रोन्मिषदास्ते स्वप्रकाशतया प्रकाशते &ndash; इत्यर्थः ॥ १७४-१७५<br>
॥</p>
<p>ननु ज्ञेयं तावत् जडाजडात्म द्विधा सम्भवति, तत्र संविदि जडेन<br>
नीलादिनापि आवेशोऽस्ति इति कथं &ldquo;बोधात्मैव समावेशः&rdquo; इत्युक्तम् ?<br>
इत्याह &ndash;</p>
<p>ज्ञेयं द्विधा च चिन्मात्रं जडं चाद्यं च कल्पितम् ॥ १-१७६ ॥</p>
<p>इतरत्तु तथा सत्यं तद्विभागोऽयमीदृशः ।<br>
जडेन यः समावेशः सप्रतिच्छन्दकाकृतिः ॥ १-१७७ ॥</p>
<p>चैतन्येन समावेशस्तादात्म्यं नापरं किल ।</p>
<p>ननु कथं स्वप्रकाशायाः चितोऽपरप्रकाश्यत्वं ज्ञेयत्वं नाम ?<br>
इत्याशङ्क्योक्तम् &ndash; &ldquo;आद्यं च कल्पितम्&rdquo; इति । चः शङ्काद्योतकः,<br>
परमेश्वर एव हि स्वातन्त्र्याद् अपरिहृतवेदकभावमपि स्वात्मानं<br>
भावनोपदेशादौ शिव एव सर्वक्रियाणां कर्ता विज्ञेयः इत्यादि<br>
परामर्शैः अहम्प्रतीतिम् अन्तरीकृत्य वेद्यतया प्रतिपादयति । इदमेव<br>
हि परं स्वातन्त्र्यम् &ndash; यत् स्वं स्वरूपं वेदकमेव सत् वेद्यत्वेन<br>
अवभासयति । अत एव कल्पितम् वस्तुशून्यम् &ndash; इत्युक्तम् । इतरत् इति &ndash;<br>
जडं नीलादि । तथा इति &ndash; ज्ञेयतया । तत्र नीलज्ञानम् इत्यादौ चितो<br>
नीलादिना दर्पणमुखन्यायेन प्रतिबिम्बनमात्रमेव समावेशार्थो न तु<br>
तादात्म्यम्, तथात्व हि नीलादेर्ज्ञानात्मीभूतत्वात् ज्ञानमेव<br>
अवशिष्यते इति प्रतिच्छन्दव्यवस्थैव न स्यात् । सङ्कुचितायाः चितः<br>
पुनरसङ्कुचितया चितैकात्म्यमेव, तस्या एव वस्तुतो भावात्, तेन<br>
बोधैकात्म्यमेव समावेशार्थः इति युक्तमुक्तम्, अस्वतन्त्रस्य<br>
परतद्रूपता नामावेशः इति ॥ १७६-१७७ ॥</p>
<p>तदेवोपसंहरति-</p>
<p>तेनाविकल्पा संवित्तिर्भावनाद्यनपेक्षिणी ॥ १-१७८ ॥</p>
<p>शिवतादात्म्यमापन्ना समावेशोऽत्र शाम्भवः ।</p>
<p>संवित्तिः अर्थात् सङ्कुचितरूपा ॥ १७८ ॥</p>
<p>ननु अत्र उत्पत्तौ विकल्पापेक्षित्वं मा भूत् तथात्वे हि शाक्तोपायादस्य<br>
भेदो न स्यात्, औत्तरकालिकाः पुनर्विकल्पाः किमत्र अपेक्ष्यन्ते न वा ?<br>
इत्याशङ्क्याह &ndash;</p>
<p>तत्प्रसादात्पुनः पश्चाद्भाविनोऽत्र विनिश्चयाः ॥ १-१७९ ॥</p>
<p>सन्तु तादात्म्यमापन्ना न तु तेषामुपायता ।</p>
<p>तच्छब्देन निर्विकल्पकपरामर्शः । अविकल्पकयैवं संवित्त्या<br>
शिवात्मताधिगमः कृतः इति कृतस्य करणायोगात्<br>
तत्पृष्ठभाविनां विकल्पानां तत्र अकिञ्चित्करत्वम् &ndash; इत्याह &ndash; न<br>
तु &ldquo;तेषामुपायता&rdquo; इति ॥ १७९ ॥</p>
<p>अत एव च अविकल्पस्य विकल्पापेक्षं प्रामाण्यं वदन्तो निरस्ताः &ndash;<br>
इत्याह &ndash;</p>
<p>विकल्पापेक्षया मानमविकल्पमिति ब्रुवन् ॥ १-१८० ॥</p>
<p>प्रत्युक्त एव सिद्धं हि विकल्पेनानुगम्यते ।</p>
<p>अनधिगतार्थविषयं खलु प्रमाणम् । यदाहुः &ndash;</p>
<p>&ldquo;अनधिगतविषयं प्रमाणम् अज्ञातार्थप्रकाशो वा ।&rdquo;</p>
<p>इति । निर्विकल्पकगृहीतमेव वस्तु च तत्पृष्ठभावी विकल्पः<br>
परिच्छिनत्ति इति, तस्य गृहीतग्राहकत्वात् स्वात्मन्येव प्रमाण्यं नास्ति-<br>
इति कथमन्यस्यापि प्रामाण्ये निमित्ततां यायात् । अत आह &ndash; शिद्धं हि<br>
विकल्पेनानुगम्यते&quot; इति । सिद्धम् इति &ndash; अधिगतम् । अनुगम्यते इति &ndash; अनु<br>
पश्चात् गम्यते अधिगम्यते &ndash; इत्यर्थः ॥१८० ॥</p>
<p>ननु प्रवर्ततां नाम गृहीतेऽर्थे विकल्पः, तत्र<br>
पुनरध्यवसायात्मकत्वादस्य ग्राहकत्वं न युज्यते इति &ldquo;गृहीतं<br>
गृह्णामि&rdquo; इति प्रतिपत्तिरस्य कथं स्यात् ? इत्याशङ्क्याह &ndash;</p>
<p>गृहीतमिति सुस्पष्टा निश्चयस्य यतः प्रथा ॥ १-१८१ ॥</p>
<p>गृह्णामीत्यविकल्पैक्यबलात्तु प्रतिपद्यते ।</p>
<p>गृहीतमिति प्रथा हि विकल्पस्य भावादौपपत्तिकी, गृहीत एवार्थे अस्य<br>
प्रवृत्तेः, यत्तु गृह्णामि इति प्रतिपद्यते तत्<br>
दृश्यविकल्प्यार्थैकीकारादिना निर्विकल्पकैकात्म्यावलम्बनबलात् इति<br>
युक्तमुक्तम् &ndash; &ldquo;विकल्पेन गृहीतं गृह्यते&rdquo; इति ॥ १८१ ॥</p>
<p>ननु ज्ञानं खलु ज्ञापकं न तु कारकम् इति, तेन वस्तुनो ज्ञप्तिः<br>
स्यात् न तु सिद्धिः इति कथमुक्तम् &ndash; शिद्धं विकल्पेनानुगम्यते&quot; ?<br>
इत्याशङ्क्याह &ndash;</p>
<p>अविकल्पात्मसंवित्तौ या स्फुरत्तैव वस्तुनः ॥ १-१८२ ॥</p>
<p>सा सिद्धिर्न विकल्पात्तु वस्त्वपेक्षाविवर्जितात् ।</p>
<p>आभासवादे हि आभासमानतेव सिद्धिः इत्युक्तम् स्फुरत्तैव वस्तुनः<br>
सिद्धिः । ननु विकल्पानामपि स्वात्मनि अविकल्पकत्वात् स्फुरद्रूपता अस्ति<br>
इति किमिति न ततोऽपि वस्तुनः सिद्धिः स्यात् ? इत्याशङ्क्याह &ndash; न<br>
विकल्पात्&quot; इति शर्वो विकल्पः स्मृतिः&quot; इति नीत्या विकल्पानां तावत्<br>
स्मृतिरेव रूपम्, सा च असन्निहिते पूर्वानुभूत एव अभिप्रवर्तते इति<br>
विकल्पानां वस्त्वनपेक्षित्वम्, यद्यपि च स्वतन्त्रविकल्पादौ<br>
क्षेत्रज्ञनिर्मितानां योजनास्ति तथापि पूर्वानुभवसंस्कारजा एव<br>
तेऽर्थाः इत्युक्तम् &ldquo;वस्त्वपेक्षाविवर्जितात्&rdquo; इति । यस्य च यदपेक्षा<br>
नास्ति स कथं तत्सिद्धौ निमित्ततां यायात् &ndash; इति भावः ॥ १८२ ॥</p>
<p>यद्येवं निर्विकल्पकसिद्ध एव अर्थे विकल्पः प्रवर्तते न अधिकं<br>
किञ्चित्करोति तत्किमिति तेन स क्वचिदपेक्ष्यते &ndash; इत्याह &ndash;</p>
<p>केवलं संविदः सोऽयं नैर्मल्येतरविश्रमः ॥ १-१८३ ॥</p>
<p>यद्विकल्पानपेक्षत्वसापेक्षत्वे निजात्मनि ।</p>
<p>एवं संविदः सर्ववादिसिद्धं व्यवहारादौ विकल्पसापेक्षत्वं<br>
परिहृत्य विकल्पानपेक्षत्वमेव स्फुटीकर्तुमुदाहरति &ndash;</p>
<p>निशीथेऽपि मणिज्ञानी विद्युत्कालप्रदर्शितान् ॥ १-१८४ ॥</p>
<p>तांस्तान्विशेषांश्चिनुते रत्नानां भूयसामपि ।</p>
<p>वैकटिको हि अचिरस्थायिनि परिमितेऽपि आलोके भूयसामपि रत्नानाम्<br>
अतिसूक्ष्मान् परस्परविशेषान् अवसायं विनापि अनुभवातिशयादेव<br>
जानीते, येन &ldquo;इदमल्पम्, इदं महत्,&rdquo; &ldquo;इदमितोऽपि महद्रत्नम्&rdquo; इत्यस्य<br>
विवेकः स्यात् ॥ १८४ ॥</p>
<p>किं चात्र अनुभवातिशये निमित्तं येन विकल्पनैरपेक्ष्येणापि वस्तुनः<br>
सिद्धिः स्यात् ? &ndash; इत्याह &ndash; नैर्मल्यं संविदश्चेदं<br>
पूर्वाभ्यासवशादथो ॥ १८५ ॥</p>
<p>अनियन्त्रेश्वरेच्छात इत्येतच्चर्चयिष्यते ।</p>
<p>पूर्वाभ्यासो जन्मान्तरीयः इति, अत एव चर्चयिष्यते त्रयोदशाह्निकादौ<br>
॥ १८५ ॥</p>
<p>न केवलमस्य आवेशस्य त्रैविध्यमेव अस्ति, यावदवान्तरप्रकारत्वमपि &ndash;<br>
इत्याह &ndash;</p>
<p>पञ्चाशद्विधता चास्य समावेशस्य वर्णिता ॥ १-१८६ ॥</p>
<p>तत्त्वषट्त्रिंशकैतत्स्थस्फुटभेदाभिसन्धितः ।</p>
<p>वर्णिता इति &ndash; श्रीपूर्वशास्त्रे । यदुक्तं तत्र &ndash;</p>
<p>&ldquo;रुद्रशक्तिसमावेशः पञ्चधा ननु चर्च्यते ।<br>
भूततत्त्वात्ममन्त्रेशशक्तिभेदाद्वरानने ॥</p>
<p>पञ्चधा भूतसञ्ज्ञोऽत्र त्रिंशद्धा तु तथापरः ।<br>
आत्माख्यस्त्रिविधः प्रोक्तो दशधामन्त्रसञ्ज्ञकः ॥</p>
<p>द्विविधः शक्तिसञ्ज्ञोऽपि ज्ञातव्यः परमार्थतः ।<br>
पञ्चाशद्भेदभिन्नोऽयं समावेशः प्रकीर्तितः ॥&rdquo;</p>
<p>इति । अत्र च हेतुः &ndash; तत्त्व इति । तत्त्वषट्त्रिंशकं च एतत्स्थानि<br>
तत्त्वषट्त्रिंशन्मध्यपतितानि पुमादीनि पृथग्व्याख्यास्यमानानि<br>
तत्त्वानि च, तेषां यो वक्ष्यमाणप्रकारः स्फुटो भेदः, तस्य<br>
अनुसन्धानम् ॥ १८६ ॥</p>
<p>तमेव भेदं निरूपयति &ndash;</p>
<p>एतत्तत्त्वान्तरे यत्पुंविद्याशक्त्यात्मकं त्रयम् ॥ १-१८७ ॥</p>
<p>अम्भोधिकाष्ठाज्वलनसङ्ख्यैर्भेदैर्यतः क्रमात् ।</p>
<p>तद्भिन्नम् इत्यध्याहारः । अतस्तत्र पुमान् &ndash;</p>
<p>&ldquo;आत्मा चतुर्विधो ह्येषः ।&rdquo;</p>
<p>इत्याद्युक्त्या अम्भोधिभिः &ndash;<br>
सकलप्रलयाकलविज्ञानाकलशुद्धलक्षणैः चतुर्भिः भेदैभिन्नः,<br>
तथा विद्या काष्ठाभिः &ndash; वर्णबिन्द्वर्धचन्द्र-<br>
निरोधिनीनादनादान्तशक्तिव्यापिनीसमनोन्मनात्मभिर्दशभिः<br>
भेदैर्भिन्ना, तथा शक्तिः ज्वलनैः &ndash; इच्छाज्ञानक्रियात्मभिः<br>
त्रिभिर्भेदैः ॥ १८७ ॥</p>
<p>ननु किमिति इदमेव तत्त्वत्रयं भेदेन निर्दिष्टम् ? इत्याशङ्क्याह &ndash;</p>
<p>पुंविद्याशक्तिसञ्ज्ञं यत्तत्सर्वव्यापकं यतः ॥ १-१८८ ॥</p>
<p>अव्यापकेभ्यस्तेनेदं भेदेन गणितं किल ।</p>
<p>अव्यापकेभ्यः इति &ndash; व्याप्येभ्यतत्त्वान्तरेभ्यः &ndash; इत्यर्थः । मायान्तं<br>
हि आत्मतत्त्वस्य, सदाशिवान्तं विद्यातत्त्वस्य, शिवान्तं च<br>
शक्तित्त्वस्य व्याप्तिः । यदुक्तम् &ndash;</p>
<p>&ldquo;माया-सदाशिव-शिवप्रान्तव्याप्त्री ननु क्रमात् ।&rdquo;</p>
<p>इति ॥ १८८ ॥</p>
<p>न केवलमेतत् तत्त्वान्तरेभ्यो भिद्यते, यावदन्योन्यमपि &ndash; इत्याह &ndash;</p>
<p>अशुद्धिशुद्ध्यमानत्वशुद्धितस्तु मिथोऽपि तत् ॥ १८९ ॥</p>
<p>पुमान् अशुद्धो &ndash; भेदमयत्वात्, विद्या शुद्ध्यमाना भेदाभेदमयत्वात्,<br>
शुद्धा शक्तिः- अभेदमयत्वात् ॥ १८९ ॥</p>
<p>ननु अस्तु एवम्, भूतानां पुनः पृथक् निर्देशे किं निमित्तम् ?<br>
इत्याशङ्क्याह-</p>
<p>भूतान्यध्यक्षसिद्धानि कार्यहेत्वनुमेयतः ।<br>
तत्त्ववर्गात्पृथग्भूतसमाख्यान्यत एव हि ॥ १-१९० ॥</p>
<p>भूतानि तावत् प्रत्यक्षसिद्धानि इति, तदेव एषां तत्त्वान्तरेभ्यो<br>
भेदेन उपादाने निमित्तम्, तानि हि नित्यानुमेयान्येव, तदाह &ndash;<br>
&ldquo;कार्यहेत्वनुमेयतः तत्त्ववर्गात्&rdquo; इति । तथा चात्र भूतानि<br>
कारणपूर्वकाणि आचैतन्ये सति अनेकसङ्ख्यायोगित्वात् घटादिवत् &ndash;<br>
इत्यनुमानम् । यच्चैषां कारणं तानि &ndash;</p>
<p>&ldquo;तन्मात्रेभ्यश्च भूतानि… ।&rdquo;</p>
<p>इत्याद्युक्तेः तन्मात्राणि इति, स्वकार्येभ्यो भूतेभ्य एषाम् अनुमेयत्वम् ।<br>
एवम् अनेनैव अनुमानेन मायान्तः सकलतत्त्ववर्गोऽनुमातव्यः । एतच्च<br>
तत्त्वाध्वनि भविष्यति इति नेहायस्तम् । अत एव इति &ndash; प्रत्यक्षसिद्धत्वात्<br>
॥ १९० ॥</p>
<p>ननु भूतानां प्रत्यक्षसिद्धत्वम् अनुमेयात् तत्त्ववर्गात् पृथक्त्वेऽस्तु<br>
निमित्तं कथं पुनर्भूतत्वेऽपि तदेव ? इत्याशङ्क्याह &ndash;</p>
<p>सर्वप्रतीतिसद्भावगोचरं भूतमेव हि ।<br>
विदुश्चतुष्टये चात्र सावकाशे तदास्थितिम् ॥ १-१९१ ॥</p>
<p>सर्वेषां विदुषामविदुषां वा प्रतीतौ सता पारमार्थिकेन सत्ताया<br>
गोचरमेव हि भूतम् उच्यते । भूतं हि सत्यम्, तच्च सत्यम्, यत्र न<br>
कदाचिदपि कस्यचिदपि विप्रतिपत्तिः, अनुमेये पुनरविदुषन्तावत्<br>
प्रतीतिर्नास्त्येव, विदुषां च प्रतीतावपि बहुप्रकारं परस्परं<br>
विप्रतिपत्तिः इति तत्र असत्यत्वसम्भावनापि भवेत् &ndash; इति भावः । चो<br>
हेतौ, अतश्च सर्व एवात्र अवकाशः तद्दातृत्वादाकाशः, तत्सहिते<br>
वाय्वन्ते चतुष्टये पृथिव्यादिभूतपञ्चके<br>
सर्वप्रतीतिसद्भावगोचरत्वात् तस्य भूतत्वस्य, आस्थितिम् अवस्थानं<br>
विदुः इति युक्तमुक्तं &ldquo;भूतसमाख्यान्यत एव&rdquo; इति । एवं भौत आवेशः<br>
पञ्चधा आत्मावेशश्च त्रिधा । एकोऽपि पुंस्तत्त्वरूप आत्मभेदः<br>
तत्त्वमध्येऽवस्थाप्यः, अन्यथा हि तात्त्व आवेशः त्रिंशद्धा न स्यात्<br>
। विद्यायाश्च समनन्तरोक्तेन सामान्यात्मना मान्त्रेण रूपेण<br>
दशधावेशः । विशिष्टेन तु मन्त्र-मन्त्रेश-मन्त्रमहेशात्मना<br>
रूपेण अस्यास्तत्त्वमध्ये परिगणनम् । एवं शक्तेरपि एकं भेदं<br>
तत्त्वमध्ये व्यवस्थाप्य तदीय आवेशो द्विधा । शिवस्तु समावेश्य एव<br>
इति न तत्रावेशोऽस्ति, तस्य परमाद्वयस्वभावत्वात्, तदपेक्षया<br>
समावेश्यसमावेशकलक्षणभेदानुपपत्तेः । तद्युक्तमुक्तम् &ldquo;अस्य<br>
समावेशस्य पञ्चाशद्विधत्वम्&rdquo; इति ॥ १९१ ॥</p>
<p>ननु श्रीपूर्वशास्त्रे रुद्रशक्तिसमावेशस्य पञ्चधात्वचर्चनं<br>
प्रतिज्ञाय भूतादीनां स्वरूपनिरूपणं कृतम् ? इत्याह &ndash;</p>
<p>रुद्रशक्तिसमावेशः पञ्चधा ननु चर्च्यते ।<br>
कोऽवकाशो भवेत्तत्र भौतावेशादिवर्णने ॥ १-१९२ ॥</p>
<p>प्रसङ्गादेतदितिचेत्समाधिः सम्भवन्नयम् ।<br>
नास्माकं मानसावर्जी लोको भिन्नरुचिर्यतः ॥ १-१९३ ॥</p>
<p>कोऽवकाश इति &ndash; भौतावेशादीनाम् अप्रस्तुतत्वात्, इदमेव हि<br>
तदप्रस्तुताभिधानं यदन्यदुपक्रम्य अन्यदभिधीयते इति अश्चोदितम्<br>
&ldquo;कोऽवकाशो भौतावेशादिवर्णने&rdquo; इति । अथ रुद्रशक्तिसमावेशवर्णने<br>
प्रतिज्ञातेऽपि प्रसङ्गादेतदुक्तम्, इति पुनस्तदप्ययुक्तम् &ndash; इत्याह<br>
&ldquo;प्रसङ्गादेतत्&rdquo; इति । निर्णीतप्राये प्रक्रान्तेऽर्थे<br>
यत्किञ्चिदनुषक्तत्वेन अप्रकृतम् अभिधीयते तत्रायं समाधिः<br>
&ldquo;प्रसङ्गादेतदुक्तम्&rdquo; इति । इह तु उद्दिष्टेऽपि प्रकृते लक्षणपरीक्षादि<br>
अनुक्त्वैव भूतावेशादीनाम् आकस्मिकमेव अभिधानं कृतम् इति को<br>
नामायं प्रसङ्गः । एवं हि अप्राकरणिकानां प्रमेयाणामानन्त्यात्<br>
अनन्तान्तरङ्गप्रमेयप्रतिपादनप्रसङ्गः स्यात् ? इत्युक्तं नास्माकं<br>
मानसावर्जी&quot; इति ॥ १९२-१९३ ॥</p>
<p>यद्येवं तर्हि किं प्रतिपत्तव्यम् ? &ndash; इत्याह &ndash;</p>
<p>उच्यते द्वैतशास्त्रेषु परमेशाद्विभेदिता ।<br>
भूतादीनां यथा सात्र न तथा द्वयवर्जिते ॥ १-१९४ ॥</p>
<p>अत्र इति &ndash; अद्वयशास्त्रे श्रीश्रीपूर्वे । सा इति &ndash; विभिन्नता ।<br>
तन्निषेधे तु द्वयवर्जितत्वं हेतुः ॥ १९४ ॥</p>
<p>ततश्च किं स्यात् ? इत्याशङ्क्याह &ndash;</p>
<p>यावान्षट्त्रिंशकः सोऽयं यदन्यदपि किञ्चन ।<br>
एतावती महादेवी रुद्रशक्तिरनर्गला ॥ १-१९५ ॥</p>
<p>अन्यत् इति &ndash; तद्भेदा एव भुवनाद्याः । अनर्गला इति &ndash;<br>
व्यापकत्वादप्रतिहता &ndash; इत्यर्थः ।</p>
<p>यदुक्तम्-</p>
<p>&ldquo;त्वच्छक्तिचक्रात्मकमेव विश्वं ग्राह्यग्रहीतृग्रहणात्मनैतत् ।<br>
अन्तादिमध्येषु सदा विभाति नात्यन्तभिन्नं भवतोऽस्ति किञ्चित् ॥&rdquo;</p>
<p>इति ॥ १९५ ॥</p>
<p>एतच्च तत्रत्येनैव अर्थेन संवादयति &ndash;</p>
<p>तत एव द्वितीयेऽस्मिन्नधिकारे न्यरूप्यत ।<br>
धरादेर्विश्वरूपत्वं पाञ्चदश्यादिभेदतः ॥ १-१९६ ॥</p>
<p>तत एव इति &ndash; रुद्रशक्तेरेव तावत्स्फाररूपत्वात् । अस्मिन् इति &ndash;<br>
श्रीपूर्वशास्त्रे । यदुक्तं</p>
<p>तत्रैव-</p>
<p>&ldquo;शक्तिमच्छक्तिभेदेन धरातत्त्वं विभिद्यते ।<br>
स्वरूपसहितं तच्च विज्ञेयं दशपञ्चधा ॥&rdquo;</p>
<p>इत्यादि-</p>
<p>&ldquo;…शिवः साक्षान्न भिद्यते ।&rdquo;</p>
<p>इत्यन्तम् । एतच्च तत्त्वभेदने भविष्यति, इति ग्रन्थविस्तरभयात् नेह<br>
आयस्तम् ॥ १९६ ॥</p>
<p>ननु यद्येवं तर्हि रुद्रशक्तावेवं-समावेशोऽभिधीयतां किं<br>
भूताद्यावेशेन इति स एव दोषः ? इत्याशङ्कां गर्भीकृत्य, एतदेव<br>
उपसंहारभङ्ग्या दृष्टान्तं दर्शयन् उपपादयति &ndash;</p>
<p>तस्माद्यथा पुरस्थेऽर्थे गुणाद्यंशांशिकामुरवात् ।<br>
निरंशभावसम्बोधस्तथैवात्रापि बुध्यताम् ॥ १-१९७ ॥</p>
<p>यथा सन्निहिते घटादौ अर्थे लौहित्याद्यंशाभासद्वारेण<br>
अनेकसामान्याभाससम्मेलनात्मनो निरंशस्य &ndash; अखण्डस्य अर्थस्य<br>
सम्यक् स्वालक्षण्येन बोधो भवेत् तथैव अत्रापि भूताद्यंशमुखेन<br>
निखिलरुद्रशक्त्यवभासः इत्यधिगन्तव्यम् ॥१९७ ॥</p>
<p>एवमपि किं स्यात् ? इत्याशङ्क्याह &ndash;</p>
<p>अत एवाविकल्पत्वध्रैव्यप्राभववैभवैः ।<br>
अन्यैर्वा शक्तिरूपत्वाद्धर्मैः स्वसमवायिभिः ॥ १-१९८ ॥</p>
<p>सर्वशोऽप्यथ वांशेन तं विभं परमेश्वरम् ।<br>
उपासते विकल्पौघसंस्काराद्ये श्रुतोत्थितात् ॥ १-१९९ ॥</p>
<p>ते तत्तत्स्वविकल्पान्तःस्फुरत्तद्धर्मपाटवात् ।<br>
धर्मिणं पूर्णधर्मौघमभेदेनाधिशेरते ॥ १-२०० ॥</p>
<p>अत एव इति धर्ममात्रावगममुखेन धर्मिण्यवगमात् । ध्रुवस्य भावो<br>
ध्रैव्यं नित्यत्वम् । अन्यैः इति पूर्णत्वादिभिः, स्वसमवायिभिः इति<br>
शक्तिरूपत्वादभिन्नैः इत्यर्थः । ये केचन<br>
श्रुतचिन्ताद्युत्थिततत्तन्नियतधर्मविषयस्य विकल्पौघस्य संस्कारम्<br>
अवलम्ब्य परमेश्वरं समनन्तरोद्दिष्टाभिः सर्वाभिरेव शक्तिभिः<br>
एकयैव वा शक्त्या समाविशन्ति, ते समाविष्टाः सन्तः, ते ते ये<br>
विकल्पाः तेषाम् अन्तः स्वाकारतया स्फुरन्तः, ते नियता अनियता वा<br>
धर्माः शक्तयः, तेषां पाटवं प्रबोधः तदाश्रित्य<br>
पूर्णधर्मौघम् अनन्तशक्तिखचितत्वेन पूर्णस्वभावं धर्मिणम्<br>
शक्तिमन्तं परमेश्वरम् अभेदेन अधिशेरते तद्रूपतया स्फुरन्ति &ndash;<br>
इत्यर्थः ॥ १९८-२०० ॥</p>
<p>ननु एकस्यापि नानाविधधर्मयोगिनोऽर्थस्य आखण्ड्येनैव<br>
प्रतीतिगोचरीभावः सम्भवति न तु इतरथा इति किमेतदुक्तम् ?<br>
इत्याशङ्काशान्त्यर्थम् एतदेव संवादयति &ndash; ऊचिवानत एव<br>
श्रीविद्याधिपतिरादरात् ।</p>
<p>तदेव पठति-</p>
<p>त्वत्स्वरूपमविकल्पमक्षजा कल्पने न विषयीकरोति चेत् ।<br>
अन्तरुल्लिखितचित्रसंविदो नो भवेयुरनुभूतयः स्फुटाः ॥ १-२०१ ॥</p>
<p>यदि नाम एन्द्रियिकी निर्विकल्पप्रतीतिः अविकल्पम् अविभागमपि<br>
त्वत्स्वरूपम्, कल्पने नियततत्तद्धर्मविषयत्वेन भेदनमवलम्ब्य न<br>
विषयीकुर्यात् तत् स्फुटा नियतैकतरधर्मावभासमुखेन<br>
धर्मिस्वरूपावभासमय्यः, अन्तः अस्फुटाकारत्वेन, उल्लिखिताः<br>
चित्राः अवान्तरनानाधर्मविषयाः संविदो यासां ताः, एवंविधाः<br>
अनुभूतयः अनुभवाः, नो भवेयुः न उत्पद्येरन् &ndash; इत्यर्थः । यदि हि<br>
सर्वधर्माक्रान्त्या धर्मिणि सर्वे अनुभवाः स्युः तत् परिव्राडित्यादौ<br>
एकैकस्यापि तिस्रः कल्पना भवेयुः, तेन स्वेच्छावशात्,<br>
अर्थित्वानुरोधाद्वा, नैपुण्याद्वा<br>
प्रतिप्रमातृनियतधर्मावभासमुखेनैव धर्मिण्यवभासो भवेत् न तु<br>
इतरथा इति युक्तम् &ndash; एकतरशक्त्यवभासमुखेन अनन्तशक्तावपि<br>
परमेश्वरेऽवभासः इति ॥ २०१ ॥</p>
<p>एतच्च न केवलं युक्त्या सिद्धं यावदागमेनापि &ndash; इत्याह &ndash;</p>
<p>तदुक्तं श्रीमतङ्गादौ स्वशक्तिकिरणात्मकम् ।<br>
अथ पत्युरधिष्ठानमित्याद्युक्तं विशेषणैः ॥ १-२०२ ॥</p>
<p>तस्यां दिवि सुदीप्तात्मा निष्कम्पोऽचलमूर्तिमान् ।<br>
काष्ठा सैव परा सूक्ष्मा सर्वदिक्कामृतात्मिका ॥ १-२०३ ॥</p>
<p>प्रध्वस्तावरणा शान्ता वस्तुमात्रातिलालसा ।<br>
आद्यन्तोपरता साध्वी मूर्तित्वेनोपचर्यते ॥ १-२०४ ॥</p>
<p>स्वशक्तिकिरणात्मकं यद्वस्तु तत् &ldquo;पत्युरधिष्ठानम्&rdquo; इत्यादिभिः<br>
विशेषणैः अर्थात् विशिष्टमुक्तम् &ndash; इति सम्बन्धः ।</p>
<p>&ldquo;अथ पत्युरधिष्ठानं स्वशक्तिकिरणात्मकम् ।&rdquo;</p>
<p>इत्येवं-पाठ एशः, ग्रन्थकृता पुनरेवं<br>
विध्यनुवादभावदर्शनार्थम् अन्यथा पाठः कृतः, तान्येव<br>
विशेषणानि दर्शयितुं &ldquo;तस्याम्&rdquo; इत्यादि &ldquo;उपचर्यते&rdquo; इत्यन्तमागमः<br>
पठितः । स्वाः अनन्यसाधारणा याः शक्तयः ता एव<br>
अभिन्नत्वप्रकाशत्वानन्त्यादिना किरणाः रश्मयः तदात्मकम्, पत्युः<br>
शक्तिमतः, अधिष्ठानम् अभिव्यक्तिस्थानम् &ndash; इत्यर्थः । शक्तिरेव<br>
तज्ज्ञप्तावुपायः, यदुक्तम् &ndash;</p>
<p>&ldquo;यथालोकेन दीपस्य किरणैर्भास्करस्य वा ।<br>
ज्ञायते दिग्विभागादि तद्वच्छक्त्या शिवः प्रिये ॥&rdquo;</p>
<p>इति । अत एव तस्याम् शक्तौ, दिवि द्योतमानायाम्, सोऽपि सुष्ठु दीप्तात्मा<br>
महाप्रकाशवपुः, अत एव निष्कम्पः स्वस्मिन्नेव रूपे अवस्थितः, तस्य<br>
हि प्रकाशात्मनः स्वरूपात्प्रच्यावे सर्वमिदम् अन्धं स्यात्, अत एव च<br>
अचलया महाप्रकाशमय्या प्रशस्यया मूर्त्या युक्तः, यतश्च<br>
तस्यामेवंविधायाम् अयमेवंविधः, ततः सैव परा काष्ठा<br>
लोकोत्तरा विश्रान्तिभूः, अत एव सूक्ष्मा परिच्छेत्तुमशक्या &ndash;<br>
परप्रमात्रेकरूपत्वात्, अत एव वस्तुमात्रे पारमार्थिके रूपे अतिशयेन<br>
लालसा तत्स्फुरत्तात्मिका इति यावत् । एवं च प्रकर्षेण<br>
निःसंस्कारतया ध्वस्तानि बाह्यावरणानि यया सा प्रशान्तभेदा<br>
इत्यर्थः, अत एव शान्ता चिन्मात्ररूपा &ndash; इत्यर्थः । एवमपि सर्वदिक्का<br>
सर्वदिक्षु भवा स्थावरजङ्गमात्मकजगद्रूपत्वात् चित्रस्वभावा इति<br>
यावत्, तदपि अमृतात्मिका नित्या, अत एव आद्यन्तोपरता, अनित्ये हि<br>
आद्यन्तौ भवतः, अत एव साध्वी अनित्यत्वादिदोषकालुष्यरहिता &ndash;<br>
इत्यर्थः, एवंविधा च एषा शक्तिमतः परमेश्वरस्य मूर्तित्वेन<br>
उपचर्यते गौण्या वृत्त्या तद्रूपतया अभिधीयत &ndash; इत्यर्थः ॥ २०२-२०४<br>
॥</p>
<p>ननु उपचारे मुख्यार्थबाधादिना त्रितयेन अवश्यभाव्यं तच्चात्र<br>
किमस्ति न वा ? इत्याशङ्क्याह-</p>
<p>तथोपचारस्यात्रैतन्निमित्तं सप्रयोजनम् ।</p>
<p>निमित्तम् इति कारणम्, तद्वशादेव हि उपचारो भवेत् &ndash; इति भावः । तत्र<br>
शक्तेः शक्तिमद्रूपत्वाभिधाने बाधितस्तावत् मुख्योऽर्थः,<br>
सम्बन्धश्च तयोरुपायोपेयभावः ॥</p>
<p>तदाह-</p>
<p>तन्मुखा स्फुटता धर्मिण्याशु तन्मयतास्थितिः ॥ १-२०५ ॥</p>
<p>त एव धर्माः शक्त्याख्यास्तैस्तैरुचितरूपकैः ।<br>
आकारैः पर्युपास्यन्ते तन्मयीभावसिद्धये ॥ १-२०६ ॥</p>
<p>सा शक्तिः मुखम् उपायो यस्याः, स्फुटता नाम किमुच्यते &ndash; इत्युक्तम् &ndash;<br>
&ldquo;आशु तन्मयतास्थितिः&rdquo; इति, आसादितायां शक्तावासादित एव शिवः &ndash;<br>
इत्याशयः । एतदेव च मुख्यं प्रयोजनम् ॥ २०६ ॥</p>
<p>अत एवाह-</p>
<p>तत्र काचित्पुनः शक्तिरनन्ता वा मिताश्च वा ।<br>
आक्षिपेद्धवतासत्त्वन्यायाद् दूरान्तिकत्वतः ॥ १-२०७ ॥</p>
<p>अनन्ता मिताश्च इत्यर्थाच्छक्तीः । धवतासत्त्वन्यायात१ इति &ndash; धवता<br>
हि अधवव्यावृत्ताः स्वव्यक्तीरेव आक्षिपति इत्यस्याः<br>
परिमितवस्त्वाक्षेपित्वम्, सत्त्वं पुनर्धवाधवात्मनि सर्वत्रैव अस्ति<br>
इत्यस्यानन्तवस्त्वाक्षेपित्वम् । अत एव च मितवस्त्वाक्षेपिण्यो दूराः,<br>
अव्यापकत्वेन सर्वत्र असन्निहितत्वात्, अनन्तवस्त्वाक्षेपिण्यस्तु आसन्नाः,<br>
व्यापकत्वात् सर्वत्रैव सन्निहितत्वात् ॥ २०७ ॥</p>
<p>एतदेव प्रकृते योजयति &ndash;</p>
<p>तेन पूर्णस्वभावत्वं प्रकाशत्वं चिदात्मता ।<br>
भैरवत्वं विश्वशक्तीराक्षिपेद्व्यापकत्वतः ॥ १-२०८ ॥</p>
<p>सदाशिवादयस्तूर्ध्वव्याप्त्यभावादधोजुषः ।<br>
शक्तीः समाक्षिपेयुस्तदुपासान्तिकदूरतः ॥ १-२०९ ॥</p>
<p>अधोजुषः इति &ndash; रिश्वरादिकाः शक्तीः, तदिति<br>
पूर्णस्वभावत्वसदाशिवत्वादेः<br>
व्यापकत्वाव्यापकत्वस्वभावत्वाद्धेतोः । पूर्णस्वभावे हि रूपे<br>
उपासन्नाः पूर्णमेव भुक्तिमुक्तिलक्षणं फलम् आसादयन्ति,<br>
अपूर्णस्वभावे पुनरपूर्णत्वमेव इत्युक्तम् &ldquo;उपासान्तिकदूरतः&rdquo; इति ।<br>
अत एव च दर्शनभेदः ॥ २०८-२०९ ॥</p>
<p>ननु विकल्प एव तत्कल्पनाबलान्नियतः सामान्यात्मा धर्मोऽवभासते इति<br>
तत्र तन्मुखेन धर्मिणि अवभासो भवेत् इत्ययं क्रमः शाक्तोपाये स्यात्<br>
न तु अखण्डवस्त्ववभासात्मनि निर्विकल्पकस्वभावे शाम्भवे इति<br>
कथमिहैतदुक्तम् ? इत्याशङ्क्याह-</p>
<p>इत्थं-भावे च शाक्ताख्यो वैकल्पिकपथक्रमः ।<br>
इह तूक्तो यतस्तस्मात् प्रतियोग्यविकल्पकम् ॥ १-२१० ॥</p>
<p>इह इति शाम्भवावसरे, तस्मात् इति &ndash; विकल्पात्, प्रतिपक्षे हि निरूपिते<br>
सुष्ठु पक्षनिरूपणं कृतं स्यात् इति &ndash; नैतदप्रस्तुतं<br>
किञ्चिदभिहितम् &ndash; इति भावः । विकल्पे हि क्रमेण अखण्डवस्त्ववभासो<br>
भवति अविकल्पे पुनरक्रमेण इति &ndash; प्राप्ताविकल्पस्थितिर्यत्र<br>
कुत्रचिदवधत्ते तत्रास्य तदैव शिवतापत्तिः स्यात् ॥ २१०॥</p>
<p>तदाह-</p>
<p>अविकल्पपथारूढो येन येन पथा विशेत् ।<br>
धरासदाशिवान्तेन तेन तेन शिवीभवेत् ॥ १-२११ ॥</p>
<p>एतदेव उदाहरति-</p>
<p>निर्मले हृदये प्राग्र्यस्फुरद्भूम्यंशभासिनि ।<br>
प्रकाशे तन्मुखेनैव संवित्परशिवात्मता ॥ १-२१२ ॥</p>
<p>इह खलु निर्मले हृदये पूर्णाहंविमर्शात्मनि, अत एव प्राग्र्यम् &ndash;<br>
आखण्ड्येन प्रकृष्टम् कृत्वा, स्फुरद्भूमिलक्षणः<br>
तत्त्वान्तरापेक्षया अंशः षट्त्रिंशो भागः, तदाभासात्मनि<br>
प्रकाशे तद्भूम्यंशात्मनैव उपायेन संवित्परशिवात्मता तदावेशः<br>
स्यात् &ndash; इत्यर्थः ॥ २१२ ॥</p>
<p>एतदेव उपसंहरति &ndash;</p>
<p>एवं परेच्छाशक्त्यंशसदुपायमिमं विदुः ।<br>
शाम्भवाख्यं समावेशं सुमत्यन्तेनिवासिनः ॥ १-२१३ ॥</p>
<p>परा भट्टारिकारूपा च असौ इच्छाशक्तिः, तदात्मकश्च असौ अंशः</p>
<p>&ldquo;…परं त्विच्छात्मकं मतम् ।&rdquo;</p>
<p>इत्याद्युक्तेः शाक्ताद्यपेक्षया साक्षादुपायत्वात् संश्चासौ उपायः<br>
तम्, सुमत्यन्तेनिवासिनः इति &ndash; श्रीसोमदेवादयः । श्रीसुमतिनाथस्य<br>
श्रीसोमदेवः शिष्यः, तस्य श्रीशम्भुनाथः इति हि आयातिक्रमविदः<br>
। यद्वक्ष्यति &ndash;</p>
<p>&ldquo;श्रीसोमतः सकलवित्किल शम्भुनाथः… ।&rdquo;</p>
<p>इति । यत्तु - -</p>
<p>&ldquo;कश्चिद्दक्षिणभूमिपीठवसतिः श्रीमान्विभुर्भैरवः</p>
<p>पञ्चस्रोतसि सातिमार्गविभवे शास्त्रे विधाता च यः ।</p>
<p>लोकेऽभूत्सुमतिस्ततः समुदभूत्तस्यैव शिष्याग्रणीः</p>
<p>श्रीमाञ्छम्भुरिति प्रसिद्धिमगमज्जालन्धरात्पीठतः ॥&rdquo;</p>
<p>इत्यन्यत्रोक्तं तत्परमगुर्वभिप्रायेणैव योज्यम् । यद्वा &ndash;</p>
<p>&ldquo;इति श्रीसुमतिप्रज्ञाचन्द्रिकापास्ततामसः ।<br>
श्रीशम्भुनाथः सद्भावं जाग्रदादौ न्यरूपयत् ॥&rdquo;</p>
<p>इत्यादावपि ज्ञेयम् ॥ २१३ ॥</p>
<p>इदानीं शाम्भवमुपायं प्रतिपाद्य, शाक्तमप्याह &ndash;</p>
<p>शाक्तोऽथ भण्यते चेतोधीमनोहङ्कृतिः स्फुटम् ।<br>
सविकल्पतया मायामयमिच्छादि वस्तुतः ॥ १-२१४ ॥</p>
<p>एतच्चात्र न मनोमात्रम् &ndash; इत्याह &ndash; धीमनोऽहङ्कृति इति । अत एव<br>
स्फुटम् &ndash; साक्षादभिव्यक्तस्वरूपम् &ndash; इत्यर्थः । ततश्च &ndash;</p>
<p>शर्वो विकल्पः संसारः… ।&quot;</p>
<p>इत्यादिनीत्या भेदप्रथारूपम् इत्युक्तम् &ndash; शविकल्पतया मायामयम्&quot; इति ।<br>
एवमपि परमार्थतो यथायोगम् एतदिच्छाज्ञानक्रियात्मकम् &ndash; इत्युक्तम् &ndash;<br>
&ldquo;इच्छादिवस्तुतः&rdquo; इति । यथा खलु पतिरिच्छाद्याभिः शक्तिभिर्विश्वं<br>
निर्मिमीते तथैव विकल्पाद्यपि बुद्ध्याद्यन्तःकरणत्रयेण पशुः &ndash;<br>
इत्याशयः विकल्पादौ हि प्रायः क्षेत्रज्ञस्यैव स्वातन्त्र्यम्,<br>
तन्निर्माणं च एतत्त्रयाधीनमेव इत्येवमुक्तम् ॥ २१४ ॥</p>
<p>अत आह-</p>
<p>अभिमानेन सङ्कल्पाध्यवसायक्रमेण यः ।<br>
शाक्तः स मायोपायोऽपि तदन्ते निर्विकल्पकः ॥ १-२१५ ॥</p>
<p>इह हि स्वात्मनि अहङ्कारग्रहेण कर्तृत्वमभिमन्य बाह्यमेषणीयादि<br>
तदतद्रूपतया सङ्कल्प्य तदेव च अन्यापोहेन निश्चित्य &ldquo;अहमेव सर्वत्र<br>
स्थितः&rdquo; शर्वं वा मय्येव स्थितम्&quot; इत्येवमात्मा यः शाक्तो वैकल्पिकः<br>
प्रत्यय उदेति स यद्यपि विकल्पानां भेदनिष्ठत्वात् मायात्मक उपायः<br>
तथापि तेषां विकल्पानाम् अभ्यासबलेन यथायथं<br>
सातिशयविकल्पजननात् अन्ते स्फुटतमार्थसाक्षात्कारात्मा<br>
निर्विकल्पकः शाम्भवः समावेशः स्यात् &ndash; इत्यर्थः ।</p>
<p>यद्वक्ष्यति-</p>
<p>&ldquo;अनन्तराह्निकोक्तेऽस्मिन् स्वभावे पारमेश्वरे ।<br>
प्रविविक्षुर्विकल्पस्य कुर्यात्संस्कारमञ्जसा ॥&rdquo;</p>
<p>इत्याद्युपक्रम्य-</p>
<p>&ldquo;ततः स्फुटतमोदारताद्रूप्यपरिबृंहिता ।<br>
संविदभ्येति विमलामविकल्पस्वरूपताम् ॥&rdquo;</p>
<p>इति । अत एव हि शाक्तोपायस्य उपायोपायत्वमुक्तम् ॥ २१५ ॥</p>
<p>ननु अस्मदादेः सर्वस्यैव अयत्नोपनतः स्वारसिको निर्विकल्पकः प्रत्ययः<br>
स्थितः इति किं नाम तत्र शाम्भवावेशरूपत्वमुक्तम्, यदपि उपेयतया<br>
उपदिश्यते ? इत्याशङ्क्याह &ndash;</p>
<p>पशोर्वै याविकल्पा भूर्दशा सा शाम्भवी परम् ।<br>
अपूर्णा मातृदौरात्म्यात्तदपाये विकस्वरा ॥ १-२१६ ॥</p>
<p>सा इति अविकल्पा भूः । यदुक्तम् &ndash;</p>
<p>&ldquo;तस्यां दशायामैश्वरो भावः पशोरपि ।&rdquo;</p>
<p>इति । यद्येवं तर्हि अत्र किमुपदेशादियत्नेन ? इत्याह परमपूर्णा इति<br>
सङ्कुचितस्य हि मातुः सङ्कुचिते एव ज्ञानक्रिये भवतः, इति कथं<br>
तत्रास्य दुरात्मनः साक्षात् शाम्भवत्वं भवेत् &ndash; इति भावः, अत एव<br>
तस्य मातृदौरात्म्यस्य अपाये पूर्णतोल्लासे सा शाम्भवी दशा<br>
विकस्वरा पूर्णज्ञत्वकर्तृत्वादिशालिनी भवेत् &ndash; इत्यर्थः, तेन<br>
सङ्कुचितज्ञत्वकर्त्तृत्वाद्यपहस्तनपुरःसरं<br>
स्वात्मप्रत्यभिज्ञापनार्थम् अवश्योपादेयोऽयम् उपदेशादियत्नः इति<br>
सिद्धम् ॥ २१६ ॥</p>
<p>तदेव प्रकृते योजयति &ndash;</p>
<p>एवं वैकल्पिकी भूमिः शाक्ते कर्तृत्ववेदने ।<br>
यस्यां स्फुटे परं त्वस्यां सङ्कोचः पूर्वनीतितः ॥ १-२१७ ॥</p>
<p>तथा सङ्कोचसम्भारविलायनपरस्य तु ।<br>
सा यथेष्टान्तराभासकारिणी शक्तिरुज्ज्वला ॥ १-२१८ ॥</p>
<p>इह सविकल्पज्ञानात्मनि शाक्तोपाये यद्यपि निर्विकल्पापेक्षया स्फुटे<br>
ज्ञानक्रिये, तथापि मातृदौरात्म्यात् ते सङ्कुचित एव, इति अत्रापि<br>
उपदेशादियत्नेन अवश्यं भाव्यं येन सर्वस्य तथा<br>
सङ्कोचविलायनपरतया सा शाक्ती भूः उज्ज्वला विकस्वरा, यदियम्<br>
उपेयत्वेन अभीप्सितम् अन्तः प्रमात्रैकात्म्यस्वभावम् आभासं करोति<br>
परप्रमात्रेकरूपतया स्फुरति &ndash; इत्यर्थः ॥ २१७-२१८ ॥</p>
<p>ननु शाक्तस्य शाम्भवाद्विकल्पाविकल्परूपत्वेन सिद्धो भेदः,<br>
विकल्पैकरूपात् पुनराणवादस्य कथं भेदः स्यात् ? इत्याशङ्कां<br>
प्रदर्श्य, तयोरेव भेदमभिधत्ते &ndash;</p>
<p>ननु वैकल्पिकी किं धीराणवे नास्ति तत्र सा ।<br>
अन्योपायात्र तूच्चाररहितत्वं न्यरूपयत् ॥ १-२१९ ॥</p>
<p>तत्र इत्यादिना समाधिः, अन्य इति उच्चारादयः ।</p>
<p>आणवे हि उच्चारादि बाह्यमेव अवलम्ब्य वैकल्पिकी बुद्धिरस्ति, अत्र शाक्ते<br>
पुनस्तद्रहितत्वेन इति विशेषः, अत एव चेतसैव इति सावधारणं<br>
चिन्तनमात्रम् अत्रोक्तम् ॥ २१९ ॥</p>
<p>नन्वत्र किमुच्चारमात्रेणैव रहितत्वम्, उत करणादिभिरपि ? &ndash; इत्याह &ndash;<br>
उच्चारशब्देनात्रोक्ता बह्वन्तेन तदादयः ।</p>
<p>शक्त्युपाये न सन्त्येते भेदाभेदौ हि शक्तिता ॥ १-२२० ॥</p>
<p>बह्वन्तेन इति बहुवचनादाद्यर्थो हि लभ्यते &ndash; इति भावः, तेन<br>
उच्चारैः रहितम् इति विग्रहो दर्शयितव्यः । एते इति उच्चारकरणादयः ।<br>
न सन्ति इति भेदैकानिष्ठत्वादेषाम् । अत्र हि बाह्योच्चारादिरहितत्वात्<br>
अभेदस्य विकल्पात्मकत्वाच्च भेदस्यापि सम्भवः इत्युभयमयत्वम्, तदाह   - &ldquo;भेदाभेदौ हि शक्तिता&rdquo; इति ।<br>
आणवे पुनर्भेदस्यैव प्राधान्यम् ॥ २२० ॥</p>
<p>तदाह &ndash; अणुर्नाम स्फुटो भेदस्तदुपाय इहाणवः ।<br>
विकल्पनिश्चयात्मैव पर्यन्ते निर्विकल्पकः ॥ १-२२१ ॥</p>
<p>पर्यन्ते निर्विकल्पकः इत्यनेन अस्यापि शाम्भव एव विश्रान्तिरिति दर्शितम्<br>
॥ २२१ ॥</p>
<p>ननु &ndash;</p>
<p>शदाशिवादयस्तूर्ध्वव्याप्त्यभावादधोजुषः ।<br>
शक्तीः समाक्षिपेयुः … ॥&quot; २२१ ॥</p>
<p>इत्याद्युक्तयुक्त्या बुद्ध्यादीनां शिवे व्यापृतिरेव नास्ति इति कथमेषां<br>
तदवाप्तावुपायत्वमपि उक्तम्? &ndash; इत्याह &ndash;</p>
<p>ननु धीमानसाहङ्कृत्पुमांसो व्याप्नुयुः शिवम् ।<br>
नाधोवर्तितया तेन कथितं कथमीदृशम् ॥ २२२ ॥</p>
<p>एतदेव समाधत्ते &ndash; उच्यते वस्तुतोऽस्माकं शिव एव तथाविधः ।<br>
स्वरूपगोपनं कृत्वा स्वप्रकाशः पुनस्तथा ॥ २२३ ॥</p>
<p>वस्तुतो हि शिव एव अस्माकम् &ndash; अद्वैतवादिनां मते &ndash;</p>
<p>&ldquo;शिव एव गृहीतपशुभावः ।&rdquo;</p>
<p>इत्याद्युक्तयुक्त्या स्वस्वातन्त्र्यमाहात्म्यादात्मानं प्रच्छाद्य<br>
तथाविधः बुद्ध्यादिरूपः परिमितः प्रमाता स्यात्, स एव पुनः<br>
उद्वेष्टनयुक्त्या बुद्ध्याद्यपायासादनक्रमेणैव तथा शिव एव<br>
स्वप्रकाशो भवति इति शिवेऽपि बुद्ध्यादयो व्याप्रियेरन् नो वा इति न<br>
कश्चिद्दोषः ॥ २२३ ॥</p>
<p>न केवलमेतदद्वैतशास्त्रेषु उक्तं यावत् द्वैतशास्त्रेष्वपि &ndash; इत्याह &ndash;</p>
<p>द्वैतशास्त्रे मतङ्गादौ चाप्येतत्सुनिरूपितम् ।<br>
अधोव्याप्तुः शिवस्यैव स प्रकाशो व्यवस्थितः ॥ १-२२४ ॥</p>
<p>येन बुद्धिमनोभूमावपि भाति परं पदम् ॥ १-२२५ ॥</p>
<p>यदुक्तं तत्र-</p>
<p>&ldquo;इत्थं गुणवतस्तस्मात्तत्त्वात्तत्त्वमनिन्दितम् ।<br>
स्फुरद्रश्मिसहस्राढ्यमधस्ताद् व्यापकं महत् ॥&rdquo;</p>
<p>इति । एतदेव निगमयति &ldquo;अधोव्याप्तुः&rdquo; इत्यादिना । स इति बुद्ध्यादिरूपः,<br>
येन इति बुद्ध्यादीनां शिवप्रकाशैकरूपत्वेन हेतुना ॥ २२४-२२५ ॥</p>
<p>एवमेतत्प्रसङ्गादभिधाय प्रकृतमेवाह &ndash;</p>
<p>द्वावप्येतौ समावेशौ निर्विकल्पार्णवं प्रति ।<br>
प्रयात एव तद्रूढिं विना नैव हि किञ्चन ॥ १-२२६ ॥</p>
<p>प्रतिः &ndash; आभिमुख्ये, तेन एतदुभयमपि परप्रकाशात्मनि शाम्भवावेशे<br>
एव विश्रान्तम् &ndash; इत्यर्थः । यद्धि तत्र न विश्रान्तं<br>
तदप्रकाशमानत्वात् न किञ्चित् स्यात्</p>
<p>इत्युक्तम् &ndash; &ldquo;तद्रूढिं विना नैव हि किञ्चन&rdquo; इति । एवं च<br>
निर्विकल्पात्मा परः प्रकाश एव सर्वेषामेषामुपायः इत्युक्तं स्यात् ॥<br>
२२६ ॥</p>
<p>न चैतदस्मदुपज्ञमेव &ndash; इत्याह &ndash;</p>
<p>संवित्तिफलभिच्चात्र न प्रकल्प्येत्यतोऽब्रवीत् ।<br>
कल्पनायाश्च मुख्यत्वमत्रैव किल सूचितम् ॥ १-२२७ ॥</p>
<p>अतः इति &ndash; एकस्यामेव निर्विकल्पात्मिकायां संवित्तौ अनुप्रवेशात् ।<br>
तदुक्तम् &ndash;</p>
<p>शंवित्तिफलभेदोऽत्र न प्रकल्प्यो मनीषिभिः ।&quot;</p>
<p>इति । अत्र च उपायानां नानात्वात् प्राप्तं तावत्फलभेदकल्पनम्,<br>
अन्यथा हि निषेधस्य प्राप्तिपूर्वत्वात् स एवात्र न स्यात् इति न<br>
प्रकल्प्या&quot; इत्युक्त्या एतदाक्षिप्तम् &ndash; इत्याह &ndash; कल्पनाया इति । मुख्यत्वम्<br>
इति अभिधेयत्वम् । सूचितम् इति &ndash; न तु साक्षादभिहितम् &ndash; इति भावः ॥<br>
२२७ ॥</p>
<p>न केवलमिह निर्विकल्पके विश्रान्तिसतत्त्वं यावदितो बाह्यानां मतेऽपि   - इत्याह-</p>
<p>विकल्पापेक्षया योऽपि प्रामाण्यं प्राह तन्मते ।<br>
तद्विकल्पक्रमोपात्तनिर्विकल्पप्रमाणता ॥ १-२२८ ॥</p>
<p>तस्य विकल्पापेक्षनिर्विकल्पप्रामाण्यवादिनो वैभाषिकादेः मतेऽपि, ते<br>
च ते विकल्पाः, तेषां यः क्रमः परम्परा, तया उपात्ता जनिता,<br>
निर्विकल्पस्यैव प्रमाणता &ndash; विकल्पोपारोहेण निर्विकल्प एव विश्रान्तिः &ndash; इत्यर्थः ॥ २२८ ॥</p>
<p>एतदेव उदाहरति-</p>
<p>रत्नतत्त्वमविद्वान्प्राङ्निश्चयोपायचर्चनात् ।<br>
अनुपायाविकल्पाप्तौ रत्नज्ञ इति भण्यते ॥ १-२२९ ॥</p>
<p>यः कश्चन वैकटिकादिः आदौ अविकल्पवृत्या रत्नस्वरूपमजानानोऽपि<br>
&ldquo;किमेवमस्य तत्त्वं न वा&rdquo; इत्यादिकल्पनामुखेन विचारमवलम्ब्य,<br>
अनुपायस्य स्वारसिकस्य अविकल्पस्य उत्थाने रत्नज्ञः तद्विषयतत्त्वं<br>
निर्विकल्पं जानानः इत्युच्यते &ndash; इति वाक्यार्थः ।<br>
एवमाणवाद्यभिज्ञेऽपि वाच्यम् ॥ २२९ ॥</p>
<p>इह खलु भेदभेदाभेदाभेदात्मना त्रिधा ज्ञानं यदुक्तम् &ndash;</p>
<p>&ldquo;वस्तुतो हि त्रिधैवेयं ज्ञानसत्ता विजृम्भते ।<br>
भेदेन भेदाभेदेन तथैवाभेदभागिना ॥&rdquo;</p>
<p>इति, तत्र आणवं भेदप्रधानमुक्तम्, शाक्तं च भेदाभेदप्रधानं<br>
शाम्भवं पुनः किं प्रधानम् ? इत्याशङ्क्याह-</p>
<p>अभेदोपायमत्रोक्तं शाम्भवं शाक्तमुच्यते ।<br>
भेदाभेदात्मकोपायं भेदोपायं तदाणवम् ॥ १-२३० ॥</p>
<p>ननु-</p>
<p>&ldquo;…ंउक्तिश्च शिवदीक्षया ।&rdquo;</p>
<p>इत्याद्युक्तेः दीक्षादेः क्रियाया अपि मुक्त्युपायत्वमुक्तम् इति सा<br>
किमुपायान्तरमतिरिक्तम्, उत अत्रैव कुत्रचिदन्तर्भावमेति ?<br>
इत्याशङ्क्याह &ndash;</p>
<p>अन्ते ज्ञानेऽत्र सोपाये समस्तः कर्मविस्तरः ।<br>
प्रस्फुटेनैव रूपेण भावी सोऽन्तर्भविष्यति ॥ १-२३१ ॥</p>
<p>सोपाये इति उच्चाराद्युपायसहभूते &ndash; इत्यर्थः । अत एव तत्र शोपाये&quot;<br>
इति प्रागुक्तम् । समस्तः कर्मविस्तरः इति दीक्षादिर्विचित्रः<br>
क्रियाकलापः, भावी वक्ष्यमाणः । अन्तर्भविष्यति इत्यनेन &ndash;<br>
नैतदतिरिक्तम् उपायान्तरमस्ति &ndash; इत्यावेदितम् ॥ २३१ ॥</p>
<p>ननु सजातीये सजातीयस्य अन्तर्भावो न्याय्यो न तु इतरथा, इति कथं<br>
दीक्षादेः क्रियाया आणवज्ञानान्तर्भावः स्यात् ? इत्याशङ्क्याह &ndash;</p>
<p>क्रिया हि नाम विज्ञानान्नान्यद्वस्तु क्रमात्मताम् ।<br>
उपायवशतः प्राप्तं तत्क्रियेति पुरोदितम् ॥ १-२३२ ॥</p>
<p>तत् इति विज्ञानम्, पुरा इति &ndash; &ldquo;यतो नान्या क्रिया नाम&rdquo; इत्यादौ ॥२३२॥</p>
<p>ननु &ldquo;ज्ञानं मोक्षैककारणम्&rdquo; इत्यादिना &ldquo;ज्ञानान्मुक्तिः&rdquo; इति<br>
तावत्प्रतिज्ञातं तत्किं स्वाधिकरणं मोचकम्, उत पराधिकरणम् ?<br>
स्वाधिकरणत्वे च तस्य किं दीक्षायां सत्यामसत्यां वा मोचकत्वम् ?<br>
असत्यां चेत् &ndash;</p>
<p>न चाधिकारिता दीक्षां विना योगेऽस्ति शाङ्करे ।&quot;</p>
<p>इत्याद्युक्त्या ज्ञानाधिगमे एव अधिकारो नास्ति इति किं कस्य मोचकं<br>
स्यात्, सत्यां चेत् परापेक्षात्मनैव स्वात्मनि दीक्षाकरणानुपपत्तेः,<br>
पराधिकरणत्वे च कारणमन्यत्र कार्यं च अन्यत्र इति महान् दोषः ?<br>
इत्याशङ्क्याह &ndash;</p>
<p>सम्यग्ज्ञानं च मुक्त्येककारणं स्वपरस्थितम् ।<br>
यतो हि कल्पनामात्रं स्वपरादिविभूतयः ॥ १-२३३ ॥</p>
<p>कल्पनामात्रम् इति, वस्तुतो हि एकैव संवित् तत्तत्स्वपराद्याभासतया<br>
प्रस्फुरति &ndash; इत्यभिप्रायः ॥ २३३ ॥</p>
<p>अत एवाह-</p>
<p>तुल्ये काल्पनिकत्वे च यदैक्यस्फुरणात्मकः ।<br>
गुरुः स तावदेकात्मा सिद्धो मुक्तश्च भण्यते ॥ १-२३४ ॥</p>
<p>गुर्वगुर्वाद्यपेक्षया स्वपरकल्पनायाः साम्येऽपि येन शिष्येण गुरुणा<br>
वा यदैक्यम् एकीकारः तेन स्फुरणम् स्वपराद्याभासविभागाभावेन<br>
एकघनसंविद्रूपतया विमर्शनं तदात्मा यो गुरुः स तावान्<br>
एक्यस्फुरणावधिः एक आत्मा यस्य तथाभूतः सन् सिद्धो मुक्तश्च<br>
पारमैश्वर्यमात्रमुच्यते &ndash; इत्यर्थः । इदमुक्तं भवति &ndash; यावदस्य हि<br>
स्वसंविदेकात्मत्वेन परामर्शः तावदयम् एक एव<br>
प्राप्तपरप्रकाशैकात्म्यः परिस्फुरति इति । तदुक्तम् &ndash;</p>
<p>&ldquo;एवं व्याप्तिं तु यो वेत्ति परापरविभागतः ।<br>
स भवेन्मोचकः साक्षाच्छिवः परमकारणम् ॥&rdquo;</p>
<p>इति ॥ २३४ ॥</p>
<p>अत एवाह-</p>
<p>यावानस्य हि सन्तानो गुरुस्तावत्स कीर्तितः ।<br>
सम्यग्ज्ञानमयश्चेति स्वात्मना मुच्यते ततः ॥ १-२३५ ॥</p>
<p>तत एव स्वसन्तानं ज्ञानी तारयतीत्यदः ।<br>
युक्त्यागमाभ्यां संसिद्धं तावानेको यतो मुनिः ॥ १-२३६ ॥</p>
<p>सन्तानः शिष्यप्रशिष्यादिरूप इति, इति तावदात्मत्वेन एकस्यैवास्य<br>
स्फुरणात् । तत इति तावतः सन्तानात् । तावन्तं हि सन्तानमवलम्ब्य<br>
संविदैकात्म्यात् एक एवायं गुरुः इति यत् सन्तानिनो मुच्यन्ते, तत् स एव<br>
स्वात्मना मुच्यते इति स्वपरविभागस्य काल्पनिकत्वात् न कश्चिद्दोषः ।<br>
अत एवाह &ndash; &ldquo;तत एव&rdquo; इत्यादि, तारयति इति ।</p>
<p>तदुक्तम्-</p>
<p>&ldquo;आचार्यः स्वजनानां च कुलकोटिसहस्रशः ।<br>
ज्ञानज्ञेयपरिज्ञानात्सर्वान्सन्तारयिष्यति ॥&rdquo;</p>
<p>इति । अत्र हेतुः &ldquo;तावानेको यतो मुनिः&rdquo; मुनिः इति गुरुः ॥ २३५-२३६ ॥</p>
<p>एवं च सति अयत्नेन परोक्तदूषणोद्धारः सिद्धः &ndash; इत्याह &ndash;</p>
<p>तेनात्र ये चोदयन्ति ननु ज्ञानाद्विमुक्तता ।<br>
दीक्षादिका क्रिया चेयं सा कथं मुक्तये भवेत् ॥ १-२३७ ॥</p>
<p>ज्ञानात्मा सेति चेज्ज्ञानं यत्रस्थं तं विमोचयेत् ।</p>
<p>अन्यस्य मोचने वापि भवेत्किं नासमञ्जसम् ।<br>
इति ते मूलतः क्षिप्ता यत्त्वत्रान्यैः समर्थितम् ॥ १-२३८ ॥</p>
<p>ये इति भेदवादप्रकाराः, ते इति एवं चोद्यविधायिनः, क्षिप्ताः<br>
प्रतिक्षिप्ताः । यन्मूलत एव ज्ञानक्रिययोरैक्यमभ्युपगतं<br>
स्वपरविभागस्य च काल्पनिकत्वम् इति तदेव च अत्र प्रतिसमाधानं<br>
नान्यत् इत्याह &ndash; &ldquo;यत्तु&rdquo; इत्यादि । यदन्यैर्भेदेश्वरवादिभिर्निरूपितं<br>
तत् पुरस्तात् निषेत्स्यामः &ndash; इति सम्बन्धः ॥ २३७-२३८ ॥</p>
<p>ननु यदि भेदवाद्युक्तं मलस्य द्रव्यरूपत्वं नाभ्युपेयते, तत्तस्य किं<br>
रूपम् ?</p>
<p>इत्याशङ्क्याह-</p>
<p>मलो नाम किल द्रव्यं चक्षुःस्थपटलादिवत् ।<br>
तद्विहन्त्री क्रिया दीक्षा त्वञ्जनादिककर्मवत् ॥ १-२३९ ॥</p>
<p>तत्पुरस्तान्निषेत्स्यामो युक्त्यागमविगर्हितम् ।<br>
मलमायाकर्मणां च दर्शयिष्यामहे स्थितिम् ॥ १-२४० ॥</p>
<p>एतदेव अधिकावापेन उपसंहरति &ndash;</p>
<p>एवं शक्तित्रयोपायं यज्ज्ञानं तत्र पश्चिमम् ।<br>
मूलं तदुत्तरं मध्यमुत्तरोत्तरमादिमम् ॥ १-२४१ ॥</p>
<p>पश्चिममिति आणवम्, मूलमिति, तस्यैव शाक्तक्रमेण शाम्भवे<br>
विश्रान्तिः ।</p>
<p>तदाह &ndash; तदुत्तरम् इति, तस्मात् आणवात्, उत्तरम्<br>
विश्रान्तिस्थानत्वादधिकं शाक्तम् उत्तरात् शाक्तादपि उत्तरं<br>
शाम्भवम् । यदुक्तम् &ndash;</p>
<p>&ldquo;विभुशक्त्यणुसम्बन्धात्समावेशस्त्रिधा मतः ।<br>
इच्छाज्ञानक्रियायोगादुत्तरोत्तरसम्भृतः ॥&rdquo;</p>
<p>इति ॥ २४१ ॥</p>
<p>न केवलमाणवादेः विश्रान्तिधामतया शाम्भवमेव ज्ञानमुत्कृष्टम्,<br>
यावदस्मादनुपायाख्यम् अन्यत् &ndash; इत्याह-</p>
<p>ततोऽपि परमं ज्ञानमुपायादिविवर्जितम् ।<br>
आनन्दशक्तिविश्रान्तमनुत्तरमिहोच्यते ॥ १-२४२ ॥</p>
<p>परमम् इति &ndash; उपेयैकरूपत्वात्, अत एवोक्तम् &ndash; &ldquo;उपायादिविवर्जितम्&rdquo; इति ।<br>
अत एव च &ldquo;आनन्दशक्तिविश्रान्तम्&rdquo; &ndash; इत्युक्तम् । इच्छादीनां हि<br>
एषणीयादिविषयावच्छेदेन बाह्योन्मुखत्वात् भेदसम्भावनापि<br>
स्यात्, आनन्दशक्तिः पुनः &ndash;</p>
<p>&ldquo;आनन्दो ब्रह्मणो रूपम् … ।&rdquo;</p>
<p>इत्याद्युक्त्या हि चितस्तत्स्वरूपमेव इति, नात्र उपायगन्धोऽस्ति- इति<br>
तात्पर्यम् ॥ २४२ ॥</p>
<p>एतच्च न स्वोपज्ञम् अपि तु सर्वत्रैव आगमेषु उक्तम् &ndash; इत्याह &ndash;</p>
<p>तत्स्वप्रकाशं विज्ञानं विद्याविद्येश्वरादिभिः ।<br>
अपि दुर्लभसद्भावं श्रीसिद्धातन्त्र उच्यते ॥ १-२४३ ॥</p>
<p>मालिन्यां सूचितं चैतत्पटलेऽष्टादशे स्फुटम् ।<br>
न चैतदप्रसन्नेन शङ्करेणेति वाक्यतः ॥ १-२४४ ॥</p>
<p>इत्यनेनैव पाठेन मालिनीविजयोत्तरे ।</p>
<p>तत्र हि-</p>
<p>&ldquo;अनायासमनारम्भमनुपायं महाफलम् ।<br>
श्रोतुमिच्छामि योगेश योगं योगविदां वर ॥&rdquo;</p>
<p>इति देव्या पृष्टे-</p>
<p>&ldquo;शृणु देवि प्रवक्ष्यामि योगामृतमनुत्तमम् ।<br>
यत्प्राप्य शिवतां मर्त्या लभन्त्यायासवर्जिताः ॥</p>
<p>न चैतदप्रसन्नेन शङ्करेणोपदिश्यते ।<br>
कथञ्चिदुपलब्धेऽपि वासना न प्रजायते ॥&rdquo;</p>
<p>इत्याद्युपक्रम्य-</p>
<p>&ldquo;तस्मात्तदभ्यसेन्नित्यमविरक्तेन चेतसा ।<br>
स विसर्गो महादेवि यत्र विश्रान्तिमर्हति ॥</p>
<p>गुरुवक्त्रं तदेवोक्तं शक्तिचक्रं तदुच्यते ।<br>
तदेव सर्वमन्त्राणामुत्पत्तिस्थानमुत्तमम् ॥&rdquo;</p>
<p>इत्याद्युक्तम् ॥ २४३-२४४ ॥</p>
<p>अयमेव च शास्त्रार्थः &ndash; इत्याह &ndash;</p>
<p>इति ज्ञानचतुष्कं यत्सिद्धिमुक्तिमहोदयम् ।<br>
तन्मया तन्त्र्यते तन्त्रालोकनाम्न्यत्र शासने ॥ १-२४५ ॥</p>
<p>इतीति &ndash; तन्त्रालोके &ndash; तन्त्राणां पारमेश्वराणाम्, आलोक इव आलोकः,<br>
तानि आलोकयति प्रकाशयति इति वा । इति &ndash; उक्तस्वरूपं यत्<br>
ज्ञानचतुष्कम्, किं भूतम् ? सिद्धिमुक्त्योर्महान् उदयः अस्मिन् इति कृत्वा<br>
महोदयम्, तत् अत्र तन्त्रालोके शासने तन्त्र्यते विस्तरेण प्रकाश्यते &ndash;<br>
इत्यर्थः ॥ २४५ ॥</p>
<p>अथ &ndash;</p>
<p>&ldquo;तत्र नानुपलब्धेऽर्थे न निर्णीते प्रवर्तते ।<br>
किं तु संशयिते न्यायस्तदङ्गं तेन संशयः ॥&rdquo;</p>
<p>इत्याद्युक्त्या प्रायः संशयिते एव अर्थे निर्णयात्मनः शास्त्रस्य<br>
प्रणयनमुक्तम् इति संशयस्य तदङ्गत्वात् प्रथमं तत्स्वरूपमेव<br>
निरूपयितुम् उपक्रमते &ndash;</p>
<p>तत्रेह यद्यदन्तर्वा बहिर्वा परिमृश्यते ।<br>
अनुद्घाटितरूपं तत्पूर्वमेव प्रकाशते ॥ १-२४६ ॥</p>
<p>अन्तः मानसविज्ञानादौ, अनुद्घाटितरूपमिति अनुल्लिखितविशेषम्,<br>
सामान्यधर्मात्मकम् &ndash; इत्यर्थः ॥ २४६ ॥</p>
<p>अयमेव च प्रायः शंशयः&quot; इत्युच्यते &ndash; इत्याह &ndash;</p>
<p>तथानुद्घाटिताकारा निर्वाच्येनात्मना प्रथा ।<br>
संशयः कुत्रचिदूर्पे निश्चिते सति नान्यथा ॥ १-२४७ ॥</p>
<p>तथा &ndash; प्राथमिकत्वेन अनुद्घाटितः<br>
करचरणादिविशेषधर्मानवगमात् अनुन्मुद्रितो योऽसौ ऊर्ध्वतादिः<br>
सामान्यधर्मा आकारः तेन अनिर्वाच्येन<br>
अन्यतरधर्मिविशेषनिश्चयाभावात् उभयांशावलम्बित्वेन<br>
नियतरूपतया वक्तुमशक्येन आत्मना स्वरूपेण विशिष्टा या प्रथा<br>
प्रतीतिः सा संशयः, स हि ऊर्ध्वतादेः सामान्यात्मनो धर्मस्य<br>
अधिगमे वक्त्रकोटरत्वादीनां विशेषधर्माणां च अनधिगमे सति<br>
उदियात् । तदाह &ldquo;कुत्रचित्&rdquo;</p>
<p>इत्यादि &ndash; कस्मिंश्चित् सामान्यधर्मावच्छेदिनि धर्मिणि &ndash; इत्यर्थः ।<br>
नान्यथा इति &ndash; सर्वात्मना निश्चिते धर्मिणि अनिश्चिते वा इति यावत् ॥<br>
२४७ ॥</p>
<p>एतदेव विभज्य दर्शयति &ndash;</p>
<p>एतत्किमिति मुख्येऽस्मिन्नेतदंशः सुनिश्चितः ।<br>
संशयोऽस्तित्वनास्त्यादिधर्मानुद्घाटितात्मकः ॥ १-२४८ ॥</p>
<p>एतत्किमिति &ndash; परामर्शात्मा संशयः, श्थाणुर्वा पुरुषो वा&quot;<br>
इत्यादिपरामर्शान्तरापेक्षया सर्वेषामेव विशेषधर्माणाम्<br>
अनुद्घाटितत्वात् मुख्यः, तत्र च किम् इत्यंशापेक्षया य एतदंशः स<br>
धर्मिमात्रग्रहणात् सुष्ठु निश्चितः । ननु &ndash;</p>
<p>नियतोभयांशावलम्बी विमर्शः संशयः ।&quot;</p>
<p>इति संशयस्य लक्षणम्, तत्र चेत् एकः कश्चिदंशो निश्चितः तत्कृतं<br>
तेन, इत्याह शंशयः&quot; इत्यादि । अस्तित्वं च नास्तित्वं च तत्<br>
अस्तित्वनास्तित्वमादिर्येषां विशेषधर्माणां तैः अनुद्घाटितः<br>
अनुन्मुद्रितः, आत्मा स्वरूपं यस्य स तथा, यत्र हि<br>
सत्त्वासत्त्वाख्ययोरपि धर्मयोरनिश्चितत्वात् उद्घाटनं न वृत्तं तत्र<br>
का वार्ता अन्येषां धर्माणाम् ? इति सर्वेषामेव धर्माणाम्<br>
अनुल्लिखिताकारत्वात् नियतधर्मानवलम्बनात् अयं मुख्यः संशयः,<br>
किमित्यंशो हि अनुल्लिखितार्थाकाराभिधायक एव &ndash; इति भावः ॥ २४८ ॥</p>
<p>तदाह-</p>
<p>किमित्येतस्य शब्दस्य नाधिकोऽर्थः प्रकाशते ।</p>
<p>अधिकः इति &ndash; एतच्छब्दार्थात् ॥</p>
<p>तर्हि किमर्थमुपाधीयते ? इत्याशङ्क्याह &ndash;</p>
<p>किं त्वनुन्मुद्रिताकारं वस्त्वेवाभिदधात्ययम् ॥ १-२४९ ॥</p>
<p>अयम् इति &ndash; किं-शब्दः ॥ २४९ ॥</p>
<p>संशयस्य च मुख्यत्वं क्वचिदमुख्यत्वे सति युज्यत इत्यस्यामुख्यत्वमपि<br>
दर्शयितुमाह &ndash; स्थाणुर्वा पुरुषो वेति न मुख्योऽस्त्येष संशयः ।<br>
भूयःस्थधर्मजातेषु निश्चयोत्पाद एव हि ॥ २५० ॥</p>
<p>न मुख्यः इति &ndash; पूर्ववत् सर्वेषामेव धर्माणाम्<br>
अनुद्घाटितरूपत्वाभावात्, यतः<br>
स्थाण्वादिनियतपरामर्शान्यथानुपपत्त्या<br>
भूयसामस्थाण्वादिवर्तिनां धर्माणाम् एष निश्चयात्मा प्रत्ययः ॥<br>
२५० ॥</p>
<p>ननु यद्येवं तर्हि अत्र वा अर्थसम्भेदसम्भवात् नियतस्य च अनिश्चयात्<br>
उदितानुदितहोमन्यायेन विकल्प एव भवेत् ? इत्याशङ्क्याह &ndash;</p>
<p>आमर्शनीयद्वैरूप्यानुद्घाटनवशात्पुनः ।<br>
संशयः स किमित्यंशे विकल्पस्त्वन्यथा स्फुटः ॥ १-२५१ ॥</p>
<p>आमर्शनीयम् स्थाणुपुरुषलक्षणं यत् द्वैरूप्यम्, तस्य अनुद्घाटनम्   - वक्त्रकोटरत्वादिविशेषरूपतयानाविष्करणम् ततोऽयं प्रत्ययः<br>
किमित्यंशसम्भेदात् संशय एव । श्थाणुर्वा पुरुषो वा&quot; इत्यत्र हि<br>
किं स्थाणुः किं पुरुषः इत्येव तात्त्विकः संशयार्थः, यदि<br>
परमेतत् किमिति केवले किमंशे सर्वेषामेव विशेषधर्माणाम्<br>
अनुद्घाटितरूपत्वात् मुख्यत्वम्, अत्र च नियतविशेषधर्मानवगमात्<br>
अमुख्यत्वम् &ndash; इति विशेषः । विकल्पे पुनर्व्रीहियवयोरुभयोरपि निश्चितत्वे<br>
सति नानुद्घाटितरूपत्वम्, तदाह &ldquo;विकल्पस्त्वन्यथा स्फुटः&rdquo; इति ।<br>
अन्यथा इति &ndash; आमर्शनीययोर्द्वयोरपि व्रीहियवयोर्विशेषधर्मात्मना<br>
निश्चयात्, एवंविधश्चायं संशयः शास्त्रप्रवृत्तौ निमित्ततां<br>
भजते इत्युक्तप्रायम् । शास्त्रं हि निर्णयात्म, निर्णयश्च प्रायः<br>
सन्दिग्ध एवार्थे प्रवर्तते, नहि उपलब्ध एव संशयविषयता<br>
प्रतिपद्यते नानुपलब्धः, संशयस्य च प्रमातृधर्मत्वात् यद्यपि<br>
केनचित्संशयानेन सन्दिग्धोऽर्थः प्रतिपद्यते तदा तस्योपलम्भः<br>
स्यात्, तत्प्रतिपादनमेव च प्रश्नः इति सोऽपि स्वकारणवत्<br>
शास्त्रप्रवृत्तौ निमित्ततां यायात्, तन्निर्णयाय च प्रारभ्यमाणस्य<br>
शास्त्रस्य त्रिविधा प्रवृत्तिः &ndash; उद्देशो, लक्षणम्, परीक्षा च इति ।<br>
नामधेयेन पदार्थाभिधानमात्रं चोद्देशः, तस्य च<br>
प्रथममवश्यमुपादानं कार्यम्, अनुद्दिष्टस्य<br>
लक्षणपरीक्षानुपपत्तेः, अतश्च उद्देशं विना<br>
लक्षणपरीक्षात्मशास्त्रस्य प्रणयनमेव न घटते- इत्यस्यापि तत्र<br>
अङ्गत्वम् ॥ २५१ ॥</p>
<p>ननु एकेनैव शास्त्रप्रणयनसिद्धेः किमर्थ त्रितयम् ? इति चेत्, न चैतत्   - परस्परानुषक्ततयैव अत्र एषां निमित्तत्वाभिधानात् । संशयित<br>
एव हि अर्थः केनचिदभिधीयमानः शास्त्रेण उद्देशादिद्वारेण<br>
निर्णीयते इति, अत एव च स्वरूपभेदेऽपि एवं शास्त्रप्रवृत्तौ<br>
अनुद्घाटितात्मप्रथात्मकेन समानेन रूपेण कारणत्वमस्ति इति<br>
प्रतिपादयितुमाह &ndash;</p>
<p>तेनानुद्घाटितात्मत्वभावप्रथनमेव यत् ।<br>
प्रथमं स इहोद्देशः प्रश्नः संशय एव च ॥ १-२५२ ॥</p>
<p>तेन पूर्वोक्तेन न्यायेन अनुद्घाटितात्मत्वेन भावस्य वस्तुमात्रस्य<br>
प्रथमं यत् प्रथनं स एव इहोद्देशः &ndash; प्रश्नः संशयश्च इति,<br>
तत्र संशयस्य तावदेवंरूपत्वं समनन्तरमेव उक्तम्, उद्देशे च<br>
अनुद्घाटितत्वेनैव वस्तुनः प्रथनं रूपम् &ndash; नामधेयमात्रेणैव<br>
पदार्थानामभिधानात् । प्रश्नेऽपि एवं वाच्यम्, अन्यथा हि<br>
निर्णयात्मत्वे प्रतिवचनादस्य विशेषो न स्यात् ॥ २५२ ॥</p>
<p>तत्र संशयितेऽर्थे प्रश्नः प्रवर्तते, इति तन्निर्णयानन्तरं<br>
निर्णेतव्यः प्रश्नः, इति प्राप्तावसरं तत्सतत्त्वमेव वक्तुमाह &ndash;</p>
<p>तथानुद्घाटिताकारभावप्रसरवर्त्मना ।<br>
प्रसरन्ती स्वसंवित्तिः प्रष्ट्री शिष्यात्मतां गता ॥ १-२५३ ॥</p>
<p>इह अद्वयनये &ldquo;परमार्थसती संविदेव सर्वम्&rdquo; इति<br>
प्रष्टृप्रतिवक्तृरूपगुरुशिष्याद्यात्मनो भेदस्य तावदनुपपत्तिः इति ।<br>
तथा पूर्वोक्तेन प्रकारेण अनुद्घाटिताकारः- सर्वभावनिर्भरत्वात्<br>
संविदेकरूपो योऽसौ भावः पारमार्थिकं पूर्णस्वभावं वस्तु,<br>
तस्य यः प्रसरः पश्यन्त्यादिदशाक्रमणेन अवरोहः, तदेव वर्त्म,<br>
तेन प्रसरन्ती वैखर्यादिरूपतामासादयन्ती, स्वसंविदेव, सङ्कुचिता,<br>
प्रमात्रात्माशिष्यभूमिकाम् अवभासयन्ती &ldquo;प्रष्ट्री&rdquo; इत्युच्यते &ndash;<br>
इत्यर्थः ॥ २५३ ॥</p>
<p>कुत्र कथं चास्याः प्रष्ट्टत्वम् ? इत्याह &ndash;</p>
<p>तथान्तरपरामर्शनिश्चयात्मतिरोहितेः ।<br>
प्रसरानन्तरोद्भूतसंहारोदयभागपि ॥ १-२५४ ॥</p>
<p>यावत्येव भवेद्बाह्यप्रसरे प्रस्फुटात्मनि ।<br>
अनुन्मीलितरूपा सा प्रष्ट्री तावति भण्यते ॥ १-२५५ ॥</p>
<p>तथा &ndash; परमाद्वयमयत्वेन, आन्तरः &ndash; प्रमात्रैगकात्म्यरूपः,<br>
योऽसौ परामर्शः, तस्य निश्चयो &ndash; दार्ढ्यम्, तदात्मनस्तिरोहितेः &ndash;<br>
उत्तरोत्तरस्य रूपस्य पूर्वपूर्वत्रानवस्थितेः, प्रसरात् &ndash;<br>
बाह्यौन्मुख्यात्, अनन्तरमुद्भूतौ यौ संहारश्च &ndash; पराद्यात्मनो<br>
रूपस्य स्वात्मन्येव विश्रान्तिः, उदययश्च &ndash; पश्यन्त्याद्यात्मना<br>
रूपेण बहिरुद्भवः, तौ भजते, तद्रूपा हि सा संवित् यावति<br>
प्रस्फुटात्मनि- ग्राह्यग्राहकयुगलकाद्याभासस्वभावे बाह्यप्रसरे,<br>
अनुन्मीलितरूपा &ndash; संविद्रूपत्वेन अनवभासमाना, भवेत् तावत्येव<br>
अनुद्घाटितात्मत्वेन प्रथनात् &ldquo;प्रष्ट्री&rdquo; इत्युच्यते &ndash; इत्यर्थः ॥ २५४-<br>
२५५ ॥</p>
<p>न केवलं संविदः प्रष्ट्टत्वमेव अस्ति, यावत् प्रश्नादिरूपत्वमपि &ndash;<br>
इत्याह-</p>
<p>स्वयमेवं विबोधश्च तथा प्रश्नोत्तरात्मकः ।<br>
गुरुशिष्यपदेऽप्येष देहभेदो ह्यतात्त्विकः ॥ १-२५६ ॥</p>
<p>तदुक्तम्-</p>
<p>&ldquo;गुरुशिष्यपदे स्थित्वा स्वयं देवः सदाशिवः ।<br>
पूर्वोत्तरपदैर्वाक्यैस्तन्त्रं समवतारयत् ॥&rdquo;</p>
<p>इति । तथा &ndash;</p>
<p>&ldquo;प्रष्ट्री च प्रतिवक्त्री च स्वयं देवी व्यवस्थिता ।&rdquo;</p>
<p>इति । ननु गुरुशिष्ययोः परस्परं भेदः साक्षादुपलभ्यते इति किं<br>
नाम अनयोर्बोधरूपत्वम् ? इत्याह &ndash; एष इत्यादि । अतात्त्विकः इति &ndash;<br>
अवास्तवः । बोध एव हि स्वस्वातन्त्र्यमाहात्म्यात् स्वात्मनि<br>
तत्तद्देहादिभावम् आभासयति &ndash; इति भावः ॥ २५६ ॥</p>
<p>तदाह &ndash;</p>
<p>बोधो हि बोधरूपत्वादन्तर्नानाकृतीः स्थिताः ।<br>
बहिराभासयत्येव द्राक्सामान्यविशेषतः ॥ १-२५७ ॥</p>
<p>बोधात्मा परमेश्वरो हि बोधनक्रियाकर्तृत्वलक्षणात् बोधरूपत्वात्<br>
अन्तःस्थिता नानाकृतीः &ndash; तत्तद्भावजातम्, द्राक् &ndash; अनन्यापेक्षितया<br>
निर्विलम्बनमेव, सामान्यविशेषरूपत्वेन, बहिः &ndash; विच्छेदेन,<br>
अवभासयत्येव इति वाक्यार्थः ॥ २५७ ॥</p>
<p>तत्र सामान्यस्य किं नाम बहिरवभासनम् ? &ndash; इत्याह &ndash;</p>
<p>स्रक्ष्यमाणविशेषांशाकाङ्क्षायोग्यस्य कस्यचित् ।<br>
धर्मस्य सृष्टिः सामान्यसृष्टिः सा संशयात्मिका ॥ १-२५८ ॥</p>
<p>स्रक्ष्यमाणाः &ndash; स्वालक्षण्येन उल्लासयिष्यमाणा ये विशेषांशाः,<br>
तत्र &ndash;</p>
<p>निर्विशेषं हि सामान्यं भवेच्छशविषाणवत् ।&quot;</p>
<p>इत्याद्युक्तयुक्त्या तदविनाभावित्वेन आकाङ्क्षा औन्मुख्यम्, तत्र योग्यस्य   - तदौन्मुख्याभावेऽपि सर्वगतत्वात् तत्स्वरूपानपायात् अनुगुणस्य,<br>
कस्यचित् नियतस्य गोत्वादेः धर्मस्य, बहिरवभासनात्मा सृष्टिः<br>
सामान्या सृष्टिः, सा एव च अनुद्घाटितात्मप्रथारूपत्वात्<br>
शंशयः&quot; इति &ndash; विशेषाकाङ्क्षानुगुणसामान्यप्रतीतिरेव<br>
संशयप्रतीतिः &ndash; इत्यर्थः ॥ २५८ ॥</p>
<p>एवं विशेषसृष्टिरपि निश्चयप्रतीतिरूपा &ndash; इत्याह &ndash;</p>
<p>स्रक्ष्यमाणो विशेषांशो यदा तूपरमेत्तदा ।<br>
निर्णयो मातृरुचितो नान्यथा कल्पकोटिभिः ॥ १-२५९ ॥</p>
<p>यदा पुनर्निश्चयोपयोगिना सर्वविशेषाणां सृष्टत्वात् स्रक्ष्यमाणो<br>
विशेषाम्श उपरमेत् &ndash; विशेषविषया सृष्टिः समाप्येत, तदा स एव<br>
उद्घाटितात्मप्रथारूपत्वात् श्थाणुरेवायम्&quot; इति प्रत्ययात्मा निश्चयः<br>
स्यात् । एतदुत्पादे च प्रमातुरिच्छैव निबन्धनम् &ndash; इत्युक्तम्<br>
&ldquo;मातृरुचितः&rdquo; इति । प्रमाता हि यावदेव &ldquo;ज्ञातं मया&rdquo; इति परितुष्येत्,<br>
तावदेव निश्चितं भवति &ndash; इति भावः, अन्यथा पुनः स कदाचिदपि न<br>
भवेत्, प्रमात्रिच्छायामेवाविश्रान्तेः । तदाह &ndash; नान्यथा<br>
कल्पकोटिभिः&quot; इति ॥ २५९ ॥</p>
<p>न केवलमस्य निश्चयमात्ररूपत्वमेवास्ति, यावल्लक्षणादिरूपत्वमपि &ndash;<br>
इत्याह &ndash;</p>
<p>तस्याथ वस्तुनः स्वात्मवीर्याक्रमणपाटवात् ।<br>
उन्मुद्रणं तयाकृत्या लक्षणोत्तरनिर्णयाः ॥ १-२६० ॥</p>
<p>तस्य &ndash; विशेषात्मनो वस्तुनो यत् स्वात्मनो वीर्यम् &ndash;<br>
तदितरपरावृत्तत्वम्, तस्य आक्रमणम् &ndash; स्वात्मना विषयीकरणम्, तत्र<br>
पाटवम् &ndash; नैराकाङ्क्ष्यात्तीव्रत्वम्, ततो यत् तेनैव आकारेण<br>
उन्मुद्रणम् &ndash; प्रतिनियतस्वस्वरूपाविष्करणम्, तत्<br>
उद्घाटितात्मप्रथामयत्वस्य अविशेषात् &ldquo;लक्षणम्&rdquo; इति &ldquo;उत्तरम्&rdquo; इति<br>
निर्णयः&quot; इति चोच्यते । तत्र &ndash; असाधारणस्तत्त्वावबोधको धर्मो<br>
लक्षणम्, तत्त्वावबोधोपकरणं दूषणोद्धरणमुत्तरम्, तत्त्वावबोधो<br>
निर्णयः ॥ २६० ॥</p>
<p>ननु तत्त्वावबोधसारत्वस्य अविशेषात्, परीक्षापि लक्षणेनैव<br>
निर्णयवत् कथं न सङ्गृहीता ? इत्याशङ्क्याह &ndash;</p>
<p>निर्णीततावद्धर्मांशपृष्टपातितया पुनः ।<br>
भूयो भूयः समुद्देशलक्षणात्मपरीक्षणम् ॥ १-२६१ ॥</p>
<p>निर्णीतः &ndash; निर्णयविषयीकृतः, तावान् &ndash; नियतलक्षणलक्ष्यः,<br>
योऽसौ धर्मांशः &ndash; तद्विषयतया पौनःपुन्येन यः समुद्देशः,<br>
यच्च लक्षणम् &ndash; साधारणासाधारणधर्मनिरूपणम्, तदात्मकं<br>
पुनः परितः &ndash; सर्वतो निःशेषप्रतिपक्षप्रतिक्षेपेण ईक्षणम् &ndash;<br>
परीक्षा &ndash; इति वाक्यार्थः ॥ २६१ ॥</p>
<p>एतच्च उद्देशादित्रयं सर्वत्रैवास्ति &ndash; इत्याह &ndash;</p>
<p>दृष्टानुमानौपम्याप्तवचनादिषु सर्वतः ।<br>
उद्देशलक्षणावेक्षात्रितयं प्राणिनां स्फुरेत् ॥ १-२६२ ॥</p>
<p>एतदेव क्रमेण दर्शयति &ndash;</p>
<p>निर्विकल्पितमुद्देशो विकल्पो लक्षणं पुनः ।<br>
परीक्षणं तथाध्यक्षे विकल्पानां परम्परा ॥ १-२६३ ॥</p>
<p>नगोऽयमिति चोद्देशो धूमित्वादग्निमानिति ।<br>
लक्ष्यं व्याप्त्यादिविज्ञानजालं त्वत्र परीक्षणम् ॥ १-२६४ ॥</p>
<p>उद्देशोऽयमिति प्राच्यो गोतुल्यो गवयाभिधः ।<br>
इति वा लक्षणं शेषः परीक्षोपमितौ भवेत् ॥ १-२६५ ॥</p>
<p>स्वःकाम ईदृगुद्देशो यजेतेत्यस्य लक्षणम् ।<br>
अग्निष्टोमादिनेत्येषा परीक्षा शेषवर्तिनी ॥ १-२६६ ॥</p>
<p>उद्देशः इति &ndash; आलोचनमात्रस्य अनुद्घाटितात्मप्रथारूपत्वात् ।<br>
लक्षणम् इति &ndash; नीलमिति, विकल्पेन निर्विकल्पस्यैव<br>
उद्घाटितात्मप्रथारूपत्वात् ।<br>
विकल्पानाम् इति &ndash; अर्थक्रियाज्ञानपूर्वापरभाविनाम्, तत एव च<br>
अर्थतथात्वनिश्चयोत्पादः इत्येषां परीक्षात्वम् । उद्देशः इति &ndash;<br>
नगोऽयम् इति धर्मिमात्रस्यैव अनुद्घाटितसाध्यधर्मात्मत्वेन प्रथनात्<br>
। लक्ष्यमिति &ndash; साध्यधर्मविशिष्टतया उद्घाटितात्मप्रथारूपत्वात् ।<br>
व्याप्तिः &ndash; अन्वयव्यतिरेकौ, तद्वशादेव हि<br>
साध्यसाधनयोरविनाभावनिश्चयोत्पादः इत्यस्याः परीक्षात्मत्वम् ।<br>
अयमिति &ndash; पुरोवर्तिनः पिण्डमात्रस्य अनुद्घाटितात्मत्वेन प्रथनात् ।<br>
प्राच्यः इति &ndash; प्रथमो धर्मिविशेषानवच्छिन्नः इति यावत् । गोतुल्योऽयम्<br>
इति &ndash; प्रमाणदशायाम्, गवयशब्दवाच्योऽयम् इति &ndash; फलदशायां च<br>
विशेषावच्छेदस्य भावित्वात् । वा-शब्दः समुच्चये, तेन<br>
प्रमाणदशायाः फलदशायाश्च उद्घाटितात्मप्रथारूपत्वात्<br>
लक्षणत्वम् । शेषः इति &ndash; सास्नादिमद्वाहदोहादिकारी इत्यादिः<br>
परामर्शः । ईदृक् इति &ndash; स्वःकामः इत्येव । अस्य इति &ndash; स्वःकामस्य ।<br>
लक्षणम् इति- अधिकारानुबन्धस्य विषयानुबन्धमन्तरेणानिर्णयात् ।<br>
शेषवर्तिनी इति &ndash; &ldquo;शेषः परमार्थत्वात् ।&rdquo; इति वचनात् सा<br>
अर्थवादव्यापारात्मा इतिकर्तव्यता &ndash; इत्यर्थः । इत्युक्तम्, न च<br>
विशेषस्य आकाङ्क्षणीयत्वमुचितम् &ndash; तदानीं तस्य भविष्यत्तया<br>
वार्तामात्रस्यापि अभावात् ? इत्याशङ्कां<br>
सोपस्कारप्रागुक्तलक्षणानुवादपुरःसरं प्रतिक्षिपति ।</p>
<p>विकल्पस्रक्ष्यमाणान्यरुचितांशसहिष्णुनः ।<br>
वस्तुनो या तथात्वेन सृष्टिः सोद्देशसञ्ज्ञिता ॥ २६७ ॥</p>
<p>तदैव संविच्चिनुते यावतः स्रक्ष्यमाणता ।</p>
<p>विकल्पेन &ndash; तत्प्रधानेन प्रमात्रा सामान्यस्य सृष्टत्वात्, तदपेक्षया<br>
स्रक्ष्यमाणाः &ndash; लक्षणात् उल्लासयिष्यमाणाः, अत एव अन्ये &ndash; ये<br>
सामान्यव्यतिरिक्ताः प्रमातुः सन्तोषादायकत्वाच्च, रुचिताः &ndash;<br>
इष्टाः, ये अंशाः &ndash; विशेषाः, तान् &ndash; अर्थात् व्याप्यत्वेन सहते<br>
तच्छीलं यत् तस्यैवंविधस्य सामान्यात्मनो वस्तुनः, तथात्वेन &ndash;<br>
स्रक्ष्यमाणत्वादिविशेषणविशिष्टविशेषसहिष्णुत्वेन, या सृष्टिः,<br>
तस्या उद्देश्यः &ndash; अभिधानम्, तत्र यावतः आकाङ्क्षणीयस्य<br>
विशेषस्य स्रक्ष्यमाणता तावत्, तदैव &ndash; उद्देशावसरे, संवित् चिनुते   - अनुसन्धत्ते &ndash; इत्यर्थः ॥ २६७ ॥</p>
<p>तत्र हेतुः-</p>
<p>यतो ह्यकालकलिता सन्धत्ते सार्वकालिकम् ॥ १-२६८ ॥</p>
<p>हि-शब्दो वाक्यालङ्कारे ॥ २६८ ॥</p>
<p>ननु उद्घाटितात्मप्रथारूपत्वे सति लक्षणस्य<br>
सामान्यविशेषयोर्द्वयोरपि प्रथनात् किं लक्ष्यम्, किं वा लक्षणम् ?<br>
इत्यत्र विवेकाभावादनियमः स्यात् &ndash; इत्याशङ्क्याह &ndash;</p>
<p>स्रक्ष्यमाणस्य या सृष्टिः प्राक्सृष्टांशस्य संहृतिः ।<br>
अनूद्यमाने धर्मे सा संविल्लक्षणमुच्यते ॥ १-२६९ ॥</p>
<p>इह विशेषसामान्यविषयसृष्टिसंहृतिमयी संवित् लक्षणम् &ndash;<br>
व्यवहरणबीजम &ndash; इति । तत्र सृज्यमानस्य विशेषांशस्य विधेयतया<br>
लक्षणत्वं वाच्यम् संह्रियमाणस्य च सामान्यांशस्य<br>
अनूद्यमानतया लक्ष्यत्वम् इत्यस्त्येव विवेकः ॥ २६९ ॥</p>
<p>ननु-</p>
<p>&ldquo;भूयो भूयः समुद्वेशलक्षणात्म परीक्षणम् ।&rdquo;</p>
<p>इत्युक्तम् तत्र च विरामनिमित्ताभावात् परीक्षाया अविश्रान्तिरेव स्यात् ?<br>
इत्याशङ्कामनुवादगर्भां प्रतिक्षिपति &ndash;</p>
<p>तत्पृष्ठपातिभूय्ॐशसृष्टिसंहारविश्रमाः ।<br>
परीक्षा कथ्यते मातृरुचिता कल्पितावधिः ॥ १-२७० ॥</p>
<p>ननु तत्र तत्र प्रत्यक्षादौ क्रमेण पश्यन्तीमध्यमावैखरीरूपतया<br>
स्वात्मचमत्कारमयी विमर्शशक्तिरेव विजृम्भते इत्युक्तम्, तत्कथमिह<br>
उद्देशाद्यात्मना स्वसिद्धान्ताप्रसिद्धं क्रमान्तरमासूत्रितम् ?<br>
इत्याशङ्क्याह-</p>
<p>प्राक्पश्यन्त्यथ मध्यान्या वैखरी चेति ता इमाः ।<br>
परा परापरा देवी चरमा त्वपरात्मिका ॥ १-२७१ ॥</p>
<p>ननु सङ्ख्यासाम्यमात्रादेव उद्देशादित्रयस्य पश्यन्त्यादिरूपत्वम्, इति<br>
किमिदम् ? इत्याशङ्क्याह-</p>
<p>इच्छादि शक्तित्रितयमिदमेव निगद्यते ।</p>
<p>पूर्वेण सम्बन्धः ।</p>
<p>एतत्प्राणित एवायं व्यवहारः प्रतायते ॥ १-२७२ ॥</p>
<p>सकलः खलु अयं शुद्धाशुद्धात्मा व्यवहारः संविद्भित्तावेव<br>
अवभासते इति भावः ।</p>
<p>तदुक्तम्-</p>
<p>&ldquo;इत्थमत्यर्थभिन्नार्थावभासखचिते विभौ ।<br>
समलो विमलो वापि व्यवहारोऽनुभूयते ॥&rdquo;</p>
<p>इति ॥ २७२ ॥</p>
<p>न केवलमेषाम् एवंरूपत्वं यावत् &ndash;</p>
<p>&ldquo;परो महानन्तरालो दिव्यो मिश्रस्त्वदिव्यकः ।<br>
सम्बन्धः षड्विधस्तन्त्रे … ॥&rdquo;</p>
<p>इत्यादिना उक्तस्य सम्बन्धस्यापि &ndash; इत्याह &ndash;</p>
<p>एतत्प्रश्नोत्तरात्मत्वे पारमेश्वरशासने ।<br>
परसम्बन्धरूपत्वमभिसम्बन्धपञ्चके ॥ १-२७३ ॥</p>
<p>एते समनन्तरोक्ततत्त्वे ये प्रश्नोत्तरे ते आत्मा स्वरूपं यस्य तस्य<br>
भावस्तत्त्वम्, तस्मिन्सति &ndash; इत्यर्थः । प्रष्ट्टतद्वक्त्रोरेव सम्बन्धो<br>
भवति &ndash; इति भावः । सम्बन्धपञ्चके इति महदादिके । षष्ठो हि<br>
परः सम्बन्धः सर्वेषामेव एषाम् अनुप्राणकत्वेन अनुवर्तते, इति<br>
पृथगिह नोक्तः ॥ २७३ ॥</p>
<p>एतच्च स्वोपज्ञमस्माभिर्नोक्तम् &ndash; इत्याह &ndash;</p>
<p>यथोक्तं रत्नमालायां सर्वः परकलात्मकः ।<br>
महानवान्तरो दिव्यो मिश्रोऽन्योऽन्यस्तु पञ्चमः ॥ १-२७४ ॥</p>
<p>रत्नमालायाम् इति &ndash; श्रीकुलरत्नमालायाम्, उक्तम् इति &ndash; अर्थतो न तु<br>
शब्दतः । तत्र &ndash;</p>
<p>&ldquo;अदृष्टं निर्गुणं यच्च हेयोपादेयवर्जितम् ।<br>
तत्तत्त्वं सर्वतत्त्वानां प्रधानं परिपठ्यते ॥</p>
<p>अदृष्टविग्रहश्चैव स शान्त इति गीयते ।<br>
तस्येच्छा निर्गता शक्तिस्तद्धर्मगुणसंयुता ॥&rdquo;</p>
<p>इत्यादिना पारमेश्वरी परा शक्तिरेव तत्तत्सम्बन्धात्मना प्रसृता इति<br>
सर्वस्यैव महदादेः सम्बन्धस्य परकलात्मकत्वमुक्तम् । अत एव च<br>
एतदेव &ndash;</p>
<p>शृष्टिमार्गानुसारेण आयातश्चावनीतले ।<br>
कथितो देवि षष्ठस्तु यथावेशस्वरूपतः ॥&quot;</p>
<p>इत्यनेन उपसंहृतम् । मिश्रः &ndash; दिव्यादिव्यः ।</p>
<p>अन्योऽन्यः इति &ndash; दिव्यापेक्षया अन्यो मिश्रः, तस्मादन्योऽपि अदिव्यः इति ।<br>
दिव्यदिव्यादिव्यादिव्यात्मना त्रिधैव हि सम्भवति विकल्पः । अत<br>
एवायमत्र इतरेतरशब्देन उक्तः । तदुक्तम् &ndash;</p>
<p>&ldquo;महानवान्तरो दिव्यो दिव्यादिव्यश्चतुर्थकः ।<br>
इतरेतरमार्गेण पञ्चधा भिन्नलक्षणः ॥&rdquo;</p>
<p>इति । एतच्च सम्बन्धपञ्चकं शिवात् सदाशिवस्य, तस्मात् अनन्तनाथस्य,<br>
तस्मात् श्रीकण्ठनन्दिकुमारादीनाम्, तेभ्योऽपि<br>
सनत्कुमारादीनामृषीणाम्, तेभ्योऽपि मनुष्यादीनां क्रमेण<br>
अवगन्तव्यम् ।</p>
<p>यदुक्तं तत्रैव-</p>
<p>&ldquo;शिवस्य परिपूर्णस्य परस्यामिततेजसः ।<br>
तच्छक्तिश्चैव सादाख्या स्वेच्छाकर्तृत्वगोचरा ॥</p>
<p>सत्त्वं तेन च सम्प्राप्तं सम्बन्धं प्रथमं विदुः ।<br>
अवान्तरश्च योगेन सादाख्यात्क्रमशः पुनः ॥</p>
<p>प्राप्तोऽनन्तेशदेवेन द्वितीयस्तेन कीर्तितः ।<br>
तृतीयस्तु पुनर्देवि श्रीकण्ठो नन्दिना सह ॥</p>
<p>द्वाभ्यां देवात्तु मत्वैवं तेन दिव्यः प्रकीर्तितः ।<br>
व्याख्यानक्रमयोगेन विद्यापीठप्रपूजने ॥</p>
<p>शिष्याचार्यस्वरूपेण पञ्चमस्त्वितरेतरः ।<br>
इति पञ्चप्रकारोऽयं सम्बन्धः परिकीर्तितः ॥&rdquo; इति ॥ २७४ ॥</p>
<p>परकलात्मत्वमेव व्याचष्टे &ndash;</p>
<p>भिन्नयोः प्रष्टृतद्वक्त्रोश्चैकात्म्यं यत्स उच्यते ।</p>
<p>प्रष्टा यथा सदाशिवः, वक्ता यथा शिवः, तच्छब्देन<br>
प्रश्नक्रियापरामर्शः, तयोर्भिन्नत्वेऽपि तावत्यर्थे<br>
संविद्दार्ढ्यैकात्म्यात् सम्बन्धः, तस्य भेदाभेदरूपत्वात्,<br>
एकात्म्यभावे यदा भेदगन्धस्यापि विगलनात् सर्वात्मतालक्षणा<br>
पूर्णता स्यात् तदा परः सम्बन्धः ॥</p>
<p>तदाह-</p>
<p>सम्बन्धः परता चास्य पूर्णैकात्म्यप्रथामयी ॥ १-२७५ ॥</p>
<p>परता हि पूर्णैकात्म्यप्रथालक्षणा । पूर्णे हि सर्वमस्ति, सर्वत्र च<br>
पूर्णमस्ति इत्येतत् पञ्चस्वपि सम्बन्धेषु अस्ति इति युक्तमुक्तम् &ndash; शर्वः<br>
परकलात्मकः&quot; इति । तदुक्तम् &ndash;</p>
<p>शम्बन्धः परमेशानि सर्वः परकलामयः ।<br>
महानवान्तरो दिव्यो मिश्रोऽदिव्यश्च तत्परः ॥&quot;</p>
<p>इति ॥ २७५ ॥</p>
<p>सम्बन्धान्तरेष्वपि एतदेवातिदिशति &ndash;</p>
<p>अनेनैव नयेन स्यात्सम्बन्धान्तरमप्यलम् ।<br>
शास्त्रवाच्यं फलादीनां परिपूर्णत्वयोगतः ॥ १-२७६ ॥</p>
<p>एतदेव सङ्कलयति &ndash; इत्थं संविदियं देवी स्वभावादेव सर्वदा ।<br>
उद्देशादित्रयप्राणा सर्वशास्त्रस्वरूपिणी ॥ २७७ ॥</p>
<p>इत्थम् &ndash; उक्तेन प्रकारेण, सर्वदा संविदेव इयं भगवती<br>
स्वस्वातन्त्र्यात् उद्देशादित्रयप्राणेन सर्वात्मना शास्त्रेण स्वरूपिणी<br>
। शास्त्रात्मना संविदेव अवभासते &ndash; इत्यर्थः ॥ २७७ ॥</p>
<p>तत्र उद्देशस्वरूपमेव तावदाह &ndash;</p>
<p>तत्रोच्यते पुरोद्देशः पूर्वजानुजभेदवान् ।<br>
विज्ञानभिद्गतोपायः परोपायस्तृतीयकः ॥ १-२७८ ॥</p>
<p>शाक्तोपायो नरोपायः कालोपायोऽथ सप्तमः ।<br>
चक्रोदयोऽथ देशाध्वा तत्त्वाध्वा तत्त्वभेदनम् ॥ १-२७९ ॥</p>
<p>कलाद्यध्वाध्वोपयोगः शक्तिपाततिरोहिती ।<br>
दीक्षोपक्रमणं दीक्षा सामयी पौत्रिके विधौ ॥ १-२८० ॥</p>
<p>प्रमेयप्रक्रिया सूक्ष्मा दीक्षा सद्यःसमुत्क्रमः ।<br>
तुलादीक्षाथ पारोक्षी लिङ्गोद्धारोऽभिषेचनम् ॥ १-२८१ ॥</p>
<p>अन्त्येष्टिः श्राद्धकॢप्तिश्च शेषवृत्तिनिरूपणम् ।<br>
लिङ्गार्चा बहुभित्पर्वपवित्रादि निमित्तजम् ॥ १-२८२ ॥</p>
<p>रहस्यचर्या मन्त्रौघो मण्डलं मुद्रिकाविधिः ।<br>
एकीकारः स्वस्वरूपे प्रवेशः शास्त्रमेलनम् ॥ १-२८३ ॥</p>
<p>आयातिकथनं शास्त्रोपादेयत्वनिरूपणम् ।</p>
<p>सामान्यसञ्ज्ञया कीर्तनं पूर्वज उद्देशः, विशेषसञ्ज्ञया<br>
कीर्तनम् अनुज उद्देशः, स एव च विभागः इत्यन्यत्र उक्तः । तत्र<br>
पूर्वजमुद्देशमाह &ndash; विज्ञानभित् इत्यादिना निरूपणम् इत्यन्तम्,<br>
विज्ञानानि शाम्भवादीनि भिद्यन्ते यत्र इति । गतोपायः इति &ndash;<br>
अनुपायः । पौत्रिके विधौ इति पौत्रिकं विधिमाश्रित्य । दीक्षा इति<br>
पूर्वेण सम्बन्धः । प्रमेयप्रक्रिया इत्यर्थात् पौत्रिके विधौ इति योज्यम्<br>
। यद्वक्ष्यति &ndash;</p>
<p>&ldquo;तदाह्निकानुजोद्देशे कथितं पौत्रिके विधौ ।&rdquo;</p>
<p>इति ॥ २७८-२८३ ॥</p>
<p>किमेवमियता ग्रन्थेन उपनिबद्धेन ? इत्याशङ्क्याह &ndash;</p>
<p>इति सप्ताधिकामेनां त्रिंशतं यः सदा बुधः ॥ १-२८४ ॥</p>
<p>आह्निकानां समभ्यस्येत् स साक्षाद्भैरवो भवेत् ।<br>
सप्तत्रिंशत्सु सम्पूर्णबोधो यद्भैरवो भवेत् ॥ १-२८५ ॥</p>
<p>किं चित्रमणवोऽप्यस्य दृशा भैरवतामियुः ।<br>
इत्येष पूर्वजोद्देशः कथ्यते त्वनुजोऽधुना ॥ १-२८६ ॥</p>
<p>विज्ञानभित्प्रकरणे सर्वस्योद्देशनं क्रमात् ।<br>
द्वितीयस्मिन्प्रकरणे गतोपायत्वभेदिता ॥ १-२८७ ॥</p>
<p>विश्वचित्प्रतिबिम्बत्वं परामर्शोदयक्रमः ।<br>
मन्त्राद्यभिन्नरूपत्वं परोपाये विविच्यते ॥ १-२८८ ॥</p>
<p>विकल्पसंस्क्रिया तर्कतत्त्वं गुरुसतत्त्वकम् ।<br>
योगाङ्गानुपयोगित्वं कल्पितार्चाद्यनादरः ॥ १-२८९ ॥</p>
<p>संविच्चक्रोदयो मन्त्रवीर्यं जप्यादि वास्तवम् ।<br>
निषेधविधितुल्यत्वं शाक्तोपायेऽत्र चर्च्यते ॥ १-२९० ॥</p>
<p>बुद्धिध्यानं प्राणतत्त्वसमुच्चारश्चिदात्मता ।<br>
उच्चारः परतत्त्वान्तःप्रवेशपथलक्षणम् ॥ १-२९१ ॥</p>
<p>करणं वर्णतत्त्वं चेत्याणवे तु निरूप्यते ।<br>
चारमानमहोरात्रसङ्क्रान्त्यादिविकल्पनम् ॥ १-२९२ ॥</p>
<p>संहारचित्रता वर्णोदयः कालाध्वकल्पने ।<br>
चक्रभिन्मन्त्रविद्याभिदेतच्चक्रोदये भवेत् ॥ १-२९३ ॥</p>
<p>परिमाणं पुराणां च सङ्ग्रहस्तत्त्वयोजनम् ।<br>
एतद्देशाध्वनिर्देशे द्वयं तत्त्वाध्वनिर्णये ॥ १-२९४ ॥</p>
<p>कार्यकारणभावश्च तत्त्वक्रमनिरूपणम् ।<br>
वस्तुधर्मस्तत्त्वविधिर्जाग्रदादिनिरूपणम् ॥ १-२९५ ॥</p>
<p>प्रमातृभेद इत्येतत् तत्त्वभेदे विचार्यते ।<br>
कलास्वरूपमेकत्रिपञ्चाद्यैस्तत्त्वकल्पनम् ॥ १-२९६ ॥</p>
<p>वर्णभेदक्रमः सर्वाधारशक्तिनिरूपणम् ।<br>
कलाद्यध्वविचारान्तरेतावत्प्रविविच्यते ॥ १-२९७ ॥</p>
<p>अभेदभावनाकम्पहासौ त्वध्वोपयोजने ।<br>
सङ्ख्याधिक्यं मलादीनां तत्त्वं शक्तिविचित्रता ॥ १-२९८ ॥</p>
<p>अनपेक्षित्वसिद्धिश्च तिरोभावविचित्रता ।<br>
शक्तिपातपरीक्षायामेतावान्वाच्यसङ्ग्रहः ॥ १-२९९ ॥</p>
<p>तिरोभावव्यपगमो ज्ञानेन परिपूर्णता ।<br>
उत्क्रान्त्यनुपयोगित्वं दीक्षोपक्रमणे स्थितम् ॥ १-३०० ॥</p>
<p>शिष्यौचित्यपरीक्षादौ स्थानभित्स्थानकल्पनम् ।<br>
सामान्यन्यासभेदोऽर्घपात्रं चैतत्प्रयोजनम् ॥ १-३०१ ॥</p>
<p>द्रव्ययोग्यत्वमर्चा च बहिर्द्वारार्चनं क्रमात् ।<br>
प्रवेशो दिक्स्वरूपं च देहप्राणादिशोधनम् ॥ १-३०२ ॥</p>
<p>विशेषन्यासवैचित्र्यं सविशेषार्घभाजनम् ।<br>
देहपूजा प्राणबुद्धिचित्स्वध्वन्यासपूजने ॥ १-३०३ ॥</p>
<p>अन्यशास्त्रगणोत्कर्षः पूजा चक्रस्य सर्वतः ।<br>
क्षेत्रग्रहः पञ्चगव्यं पूजनं भूगणेशयोः ॥ १-३०४ ॥</p>
<p>अस्त्रार्चा वह्निकार्यं चाप्यधिवासनमग्निगम् ।<br>
तर्पणं चरुसंसिद्धिर्दन्तकाष्ठान्तसंस्क्रिया ॥ १-३०५ ॥</p>
<p>शिवहस्तविधिश्चापि शय्याकॢप्तिविचारणम् ।<br>
स्वप्नस्य सामयं कर्म समयाश्चेति सङ्ग्रहः ॥ १-३०६ ॥</p>
<p>समयित्वविधावस्मिन्स्यात्पञ्चदश आह्निके ।<br>
मण्डलात्मानुसन्धानं निवेद्यपशुविस्तरः ॥ १-३०७ ॥</p>
<p>अग्नितृप्तिः स्वस्वभावदीपनं शिष्यदेहगः ।<br>
अध्वन्यासविधिः शोध्यशोधकादिविचित्रता ॥ १-३०८ ॥</p>
<p>दीक्षाभेदः परो न्यासो मन्त्रसत्ताप्रयोजनम् ।<br>
भेदो योजनिकादेश्च षोडशे स्यादिहाह्निके ॥ १-३०९ ॥</p>
<p>सूत्रकॢप्तिस्तत्त्वशुद्धिः पाशदाहोऽथ योजनम् ।<br>
अध्वभेदस्तथेत्येवं कथितं पौत्रिके विधौ ॥ १-३१० ॥</p>
<p>जननादिविहीनत्वं मन्त्रभेदोऽथ सुस्फुटः ।<br>
इति सङ्क्षिप्तदीक्षाख्ये स्यादष्टादश आह्निके ॥ १-३११ ॥</p>
<p>कलावेक्षा कृपाण्यादिन्यासश्चारः शरीरगः ।<br>
ब्रह्मविद्याविधिश्चैवमुक्तं सद्यःसमुत्क्रमे ॥ १-३१२ ॥</p>
<p>अधिकारपरीक्षान्तःसंस्कारोऽथ तुलाविधिः ।<br>
इत्येतद्वाच्यसर्वस्वं स्याद्विंशतितमाह्निके ॥ १-३१३ ॥</p>
<p>मृतजीवद्विधिर्जालोपदेशः संस्क्रियागणः ।<br>
बलाबलविचारश्चेत्येकविंशाह्निके विधिः ॥ १-३१४ ॥</p>
<p>श्रवणं चाभ्यनुज्ञानं शोधनं पातकच्युतिः ।<br>
शङ्काच्छेद इति स्पष्टं वाच्यं लिङ्गोद्धृतिक्रमे ॥ १-३१५ ॥</p>
<p>परीक्षाचार्यकरणं तद्व्रतं हरणं मतेः ।<br>
तद्विभागः साधकत्वमभिषेकविधौ त्वियत् ॥ १-३१६ ॥</p>
<p>अधिकार्यथ संस्कारस्तत्प्रयोजनमित्यदः ।<br>
चतुर्विशेऽन्त्ययागाख्ये वक्तव्यं परिचर्च्यते ॥ १-३१७ ॥</p>
<p>प्रयोजनं भोगमोक्षदानेनात्र विधिः स्फुटः ।<br>
पञ्चविंशाह्निके श्राद्धप्रकाशे वस्तुसङ्ग्रहः ॥ १-३१८ ॥</p>
<p>प्रयोजनं शेषवृत्तेर्नित्यार्चा स्थण्डिले परा ।<br>
लिङ्गस्वरूपं बहुधा चाक्षसूत्रनिरूपणम् ॥ १-३१९ ॥</p>
<p>पूजाभेद इति वाच्यं लिङ्गार्चासम्प्रकाशने ।<br>
नैमित्तिकविभागस्तत्प्रयोजनविधिस्ततः ॥ १-३२० ॥</p>
<p>पर्वभेदास्तद्विशेषश्चक्रचर्चा तदर्चनम् ।<br>
गुर्वाद्यन्तदिनाद्यर्चाप्रयोजननिरूपणम् ॥ १-३२१ ॥</p>
<p>मृतेः परीक्षा योगीशीमेलकादिविधिस्तथा ।<br>
व्याख्याविधिः श्रुतविधिर्गुरुपूजाविधिस्त्वियत् ॥ १-३२२ ॥</p>
<p>नैमित्तिकप्रकाशाख्येऽप्यष्टाविंशाह्निके स्थितम् ।<br>
अधिकार्यात्मनो भेदः सिद्धपत्नीकुलक्रमः ॥ १-३२३ ॥</p>
<p>अर्चाविधिर्दौतविधी रहस्योपनिषत्क्रमः ।<br>
दीक्षाभिषेकौ बोधश्चेत्येकोनत्रिम्श आह्निके ॥ १-३२४ ॥</p>
<p>मन्त्रस्वरूपं तद्वीर्यमिति त्रिंशे निरूपितम् ।<br>
शूलाब्जभेदो व्योमेशस्वस्तिकादिनिरूपणम् ॥ १-३२५ ॥</p>
<p>विस्तरेणाभिधातव्यमित्येकत्रिम्श आह्निके ।<br>
गुणप्रधानताभेदाः स्वरूपं वीर्यचर्चनम् ॥ १-३२६ ॥</p>
<p>कलाभेद इति प्रोक्तं मुद्राणां सम्प्रकाशने ।</p>
<p>इत्यादि न केवलमेवं यावत् अन्यदपि अस्य माहात्म्यं स्यात् &ndash; इत्याह &ldquo;इति<br>
सप्ताधिकाम्, सम्प्रकाशने&rdquo; इत्यन्तम् । इह ग्रन्थकृता तत्त्वतः<br>
समस्तव्यस्तत्वेन सप्तत्रिंशदाह्निकानि उपनिबद्धानि इति । यथा<br>
पृथ्वीतत्त्वे भेदस्य प्राधान्यात् स्थूलेन रूपेण सर्वमस्ति, तथा<br>
इहापि वक्ष्यमाणम् &ndash; इत्युक्तम् &ndash; शर्वस्योद्देशनं क्रमात्&quot; इति ।<br>
परोपाये इति &ndash; शाम्भवोपाये, अस्य च अविकल्पकमेव रूपम् इत्युक्तप्रायं<br>
तच्च भेदाभावे सति भवेत्, स च वाच्यवाचकात्मनो विश्वस्य<br>
संविदेकरूपत्वे सति स्यात्, तत्र वाच्यात्मनो विश्वस्य चित्प्रतिबिम्बत्वेन<br>
सामान्यविशेषात्मतया द्विविधस्य, वाचकात्मनो विश्वस्य च<br>
परामर्शोदयक्रममन्त्राद्यभिन्नरूपत्वाभ्यां संविदनतिरेकात्<br>
तदेकरूपत्वमुच्यते इत्यत्र एतत्प्रमेयत्रयोपक्षेपः । शाक्तस्य च<br>
विकल्पकमेव रूपम् इति प्रथमं विकल्पस्यैव संस्कार उक्तः, स च<br>
हेयाद्यालोचनद्वारेण तर्केण अभिधीयते इति तदनन्तरं तत्तत्त्वम् ।<br>
अन्यच्च शुद्धविद्यात्मनस्तर्कस्यैव विस्फूर्जितं यत् तद्वशादेव<br>
सद्गुरुप्राप्तिर्भवेत् इति तत्सतत्त्वमुक्तम् । तर्क एव च<br>
साक्षाद्योगस्याङ्गम् इति अन्येषां योगाङ्गानामनुपयोगित्वम् तर्कस्य च<br>
शुद्धविद्यात्मतया भेदभावकमायीयविकल्पप्रतिघातित्वात् कल्पितस्य<br>
अर्चादेरनादरः तत एवाविकल्पसंस्कारस्य दार्ढ्यात् संविच्चक्रोदयः,<br>
तदुदय एव च मन्त्राणां परं वीर्यम्, तथामर्श एव च वास्तवं<br>
जप्यादि, अत एव च संविदि भेदाभावात् निषेधविधितुल्यत्वम्<br>
इत्येतन्नवसङ्ख्याकं प्रमेयमुपक्षिप्तम् । एवमाणवादावपि<br>
बुद्धिध्यानादेः साक्षात्तदौपयिकत्वम् इत्येतदस्माभिः स्पष्टत्वात्<br>
ग्रन्थविस्तरभयात् अग्रे च निर्णेष्यमाणत्वात् न प्रातिपद्येन<br>
व्याख्यातम् इति स्वयमेव अवधार्यम् ॥ २८४-३२६ ॥</p>
<p>ननु एकीकाराह्निकादौ किमिति न अनुजोद्देशः कृतः ? इत्याशङ्क्याह &ndash;</p>
<p>द्वात्रिंशतत्त्वादीशाख्यात्प्रभृति प्रस्फुटो यतः ॥ १-३२७ ॥</p>
<p>न भेदोऽस्ति ततो नोक्तमुद्देशान्तरमत्र तत् ।</p>
<p>द्वात्रिंशं तत्त्वं स्वरूपं यस्य तन्मुद्राह्निकं तस्मात्<br>
द्वात्रिंशसङ्ख्यादनन्तरं यत् ईशाख्यं<br>
त्रयस्त्रिंशमेकीकाराह्निकं तत आरभ्य भेदस्य प्राधान्याभावात्<br>
अनुज उद्देशो न कृतः &ndash; इत्यर्थः ॥ ३२७ ॥</p>
<p>ननु यद्यतः प्रभृति भेदो नास्ति तत्किमिति आह्निकान्तरपरिगणनमेव<br>
कृतम्? इत्याशङ्क्याह &ndash;</p>
<p>मुख्यत्वेन च वेद्यत्वादधिकारान्तरक्रमः ॥ १-३२८ ॥</p>
<p>एतदुपसंहरन्नन्यदवतारयति &ndash;</p>
<p>इत्युद्देशविधिः प्रोक्तः सुखसङ्ग्रहहेतवे ।<br>
अथास्य लक्षणावेक्षे निरूप्येते यथाक्रमम् ॥ १-३२९ ॥</p>
<p>अस्य इति &ndash; उद्दिष्टस्य प्रमेयजातस्य ॥ ३२९ ॥</p>
<p>इदानीमाह्निकार्थमेव सञ्चिनोति &ndash;</p>
<p>आत्मा संवित्प्रकाशस्थितिरनवयवा संविदित्यात्तशक्तिव्रातं तस्य<br>
स्वरूपं स च निजमहसश्छादनाद् बद्धरूपः ।<br>
आत्मज्योतिःस्वभावप्रकटनविधिना तस्य मोक्षः स चायं चित्राकारस्य<br>
चित्रः प्रकटित इह यत्सङ्ग्रहेणार्थ एषः ॥ ३३० ॥</p>
<p>इह आत्मनस्तावत् धामत्रयीबाह्यप्रकाशविलक्षणः संविद्रूप एव<br>
प्रकाशः स्वरूपम्, संविच्च निरवयवा इति एक एव<br>
अखण्डप्रकाशरूपः इति यावत् । अत एव च &ndash;</p>
<p>&ldquo;शक्तिश्च नाम भावस्य स्वं रूपं मातृकल्पितम् ।&rdquo;</p>
<p>इत्याद्युक्तयुक्त्या तस्य आत्मनः क्रोडीकृतानन्तशक्तिकं स्वरूपम्,<br>
एवमद्वयात्मत्वेऽपि स एव अतिदुर्घटकारित्वलक्षणात् स्वस्वातन्त्र्यात्,<br>
निजस्य &ndash; अनन्यसाधारणस्य ज्ञत्वर्कृत्वलक्षणस्य, महसो गोपनात्<br>
ग्राह्यग्राहकात्मकं द्वन्द्वमाभासयन् ।<br>
&ldquo;…शिव एव गृहीतपशुभावः ।&rdquo;</p>
<p>इत्याद्युक्तयुक्त्या &ldquo;बद्धः&rdquo; इत्युच्यते, एवमपि तस्य आत्मनः प्रत्यावृत्त्या</p>
<p>&ldquo;मोक्षो हि नाम नैवान्यः स्वरूपप्रथनं हि सः ।<br>
स्वरूपं चात्मनः संवित् … ॥&rdquo;</p>
<p>इत्याद्युक्तयुक्त्या ज्ञत्वकर्तृत्वलक्षणस्य स्वमहस एव प्रथनं<br>
मोक्षः, यदर्थमेव च तत्तदनन्तशास्त्रात्मक इयान् परिकरः । तदाह<br>
स चायम्&quot; इत्यादि, स चायं मोक्षः &ndash;<br>
तत्तद्गृहीताधरदर्शनभूमिकस्य अस्य-</p>
<p>&ldquo;रागाद्यकलुषोऽस्म्यन्तः शून्योऽहं कर्तृतोज्झितः ।&rdquo;</p>
<p>इत्याद्युक्तयुक्त्या चित्रस्वभावस्य, यद्वा &ndash;</p>
<p>&ldquo;तेनाजडस्य भागस्य पुद्गलाण्वादिसञ्ज्ञिनः ।<br>
अनावरणभागांशे वैचित्र्यं बहुधा स्थितम् ॥&rdquo;</p>
<p>इत्यादिनीत्या चित्राकारस्य &ndash;</p>
<p>&ldquo;अतः कञ्चित्प्रमातारं प्रति प्रथयते प्रभुः ।<br>
पूर्णमेव निजं रूपं कञ्चिदंशांशिकाक्रमात् ॥&rdquo;</p>
<p>इत्याद्युक्त्या चित्रः &ndash; शाम्भवाद्यावेशात्मा प्रकटितः, इह इति &ndash;<br>
अस्मिन्नाह्निके । ययोः &ndash; बन्धमोक्षयोः सङ्ग्रहेण &ndash; सङ्क्षेपेण<br>
एषोऽर्थः प्रकटितः इत्यनेनैव सम्बन्धः ॥ ३३० ॥</p>
<p>ननु आत्मनः स्वरूपप्रथनमेव &ldquo;मोक्षः&rdquo; इत्युक्तम्, आत्मा चैक एव<br>
अखण्डः इति तत्प्रथात्मनो मोक्षस्यापि वैचित्र्यं कुतस्त्यम् ?<br>
इत्याशङ्क्याह &ndash;</p>
<p>मिथ्याज्ञानं तिमिरमसमान् दृष्टिदोषान्प्रसूते</p>
<p>तत्सद्भावाद्विमलमपि तद्भाति मालिन्यधाम ।</p>
<p>यत्तु प्रेक्ष्यं दृशि परिगतं तैमिरीं दोषमुद्रां</p>
<p>दूरं रुन्द्धेत्प्रभवतु कथं तत्र मालिन्यशङ्का ॥ १-३३१ ॥</p>
<p>तिमिरम् &ndash; आणवमलमेव मिथ्याज्ञानम् भेदप्रथात्मकम् अपूर्णं<br>
वेदनम्, दृष्टेः पूर्णायाः संवित्तेः, असमान्- आत्मनि<br>
अनात्माभिमानादिरूपान् दोषान् जनयति इति मिथ्याज्ञानसद्भावात्<br>
विमलम् पूर्णमपि तत् ज्ञानं मालिन्यधाम भाति &ndash;<br>
स्वस्वातन्त्र्यादपूर्णेन आत्मना परिस्फुरति इत्येतावानर्थः इति<br>
व्यवह्रियते यत् पुनरुपेयत्वेन पेर्क्षणीयम् &ndash; अवश्यज्ञातव्यं<br>
परप्रमात्रेकात्म पूर्ण ज्ञानं</p>
<p>नाहं प्राणो नैव शरीरं न मनोऽहं</p>
<p>नाहं बुद्धिर्नाहमहङ्कारधियौ च ।<br>
योऽत्र ज्ञांशः सोऽस्म्यहमेव…</p>
<p>… ॥&quot;</p>
<p>इत्यादिनीत्या उद्वेष्टनक्रमेण विमर्शपदवीमारूढं सत्<br>
मिथ्याज्ञानसमुत्थाम् अनात्मनि आत्माभिमानरूपां दोषमुद्रां दूरं<br>
रुन्ध्येत् &ndash; आत्मन्येव आत्माभिमानेन तिरस्कुर्यात्, तत्र का नाम<br>
मालिन्यशङ्का तत्र सम्भावनापि न भवेत् इति वस्तुवृत्तेन बन्धो मोक्षो<br>
वापि न नाम कश्चिदस्ति इति का नाम तत्र वैचित्र्यसम्भावना स्यात् ।<br>
अनेन चाभिप्रायेण &ndash;</p>
<p>संसारोऽस्ति न तत्त्वतस्तनुभृतां बन्धस्य वार्तैव का ।<br>
बन्धो यस्य न जातु तस्य वितथा मुक्तस्य मुक्तिक्रिया ॥</p>
<p>मिथ्यामोहकृदेष रज्जुभुजगच्छायापिशाचभ्रमो ।<br>
मा किञ्चित्त्यज मा गृहाण विरम स्वस्थो यथावस्थितः ॥&quot;</p>
<p>इत्यादि अन्यत्र उक्तम् । अथ च तिमिरेण &ndash; नेत्ररोगविशेषेण दृष्टौ<br>
अन्यथाज्ञानात्मदोषजातमुत्पादितं प्रेक्ष्येण अञ्जनादिस्थानीयेन<br>
रोध्यते इति तत्र मालिन्यशङ्कापि न भवति इति औपम्यं ध्वनितम् ॥ ३३१<br>
॥</p>
<p>इदानीमस्य शास्त्रस्य परं गाम्भीर्यं मन्यमानो ग्रन्थकृत्,<br>
एतदर्थसतत्त्वमजानानैरपि अन्यैरन्यथाबोधेन यत्किञ्चित् उत्तानमेव<br>
अन्यथा उच्यते, तान्प्रति अप्रस्तुतप्रशंसया उपहसितुमाह &ndash; भावव्रात<br>
?</p>
<p>हठाज्जनस्य हृदयान्याक्रम्य यन्नर्तयन्<br>
भङ्गीभिर्विविधाभिरात्महृदयं प्रच्छाद्य सङ्क्रीडसे ।</p>
<p>यस्त्वामाह जडं जडः सहृदयम्मन्यत्वदुःशिक्षितो<br>
मन्येऽमुष्य जडात्मता स्तुतिपदं त्वत्साम्यसम्भावनात् ॥ १-३३२ ॥</p>
<p>हे भावव्रात &ndash; नीलाद्यर्थ ? आत्मनो हृदयं तेन आत्मतथ्यम् रूपं<br>
गोपयित्वा जनस्य- सर्वस्यैव वादिनो हृदयानि &ndash; आशयान् बलात्कारेण<br>
आक्रम्य &ndash;</p>
<p>&ldquo;अद्यास्मानसतः करिष्यति सतः किं नु द्विधा वाप्ययं</p>
<p>किं स्थास्नूनुत नश्वरानुत मिथोभिन्नानभिन्नानुत ।</p>
<p>इत्थं सद्वदनावलोकनपरैर्भावैर्जगद्वर्तिभिर्मन्ये</p>
<p>मौननिरुद्ध्यमानहृदयैर्दुःखेन तैः स्थीयते ॥&rdquo;</p>
<p>इत्यादिस्थित्या विविधाभिर्भङ्गीभिः नर्तयन् यत् सङ्क्रीडसे &ndash; नटवत्<br>
अतात्त्विकेन रूपेण समुल्लससि, अतः सः &ndash; सर्वो वादी असहृदयमपि<br>
आत्मानं सहृदयत्वेन मन्यमानोऽत एव दुःशिक्षितो मिथ्याभिमानात्<br>
अकिञ्चिज्ज्ञः, त्वाम् भावव्रातम्, जडम् &ndash; अचेतनम् आह,<br>
अतोऽस्माभिरुत्पेर्क्ष्यते &ndash; यत् अमुष्य वादिनो वस्तुतश्चैतन्यस्वभावेन<br>
भवता यत् साम्यं तस्य सम्भावनात् भाववत्त्वमेव जडात्मा इति<br>
यद्युच्यते सा अस्य निन्दास्थाने स्तुतिः । भावानां हि तेषां न<br>
किञ्चिद्रूपं स्यात्, अतस्तदेव ये न जानते ते जडेभ्योऽपि जडाः इति<br>
कथं च तेषां चेतनात्मकैर्भावैः निन्दापर्यवसायि साम्यं स्यात् &ndash;<br>
इति भावः । एवं प्रकृतेऽपि अस्य ग्रन्थस्य यस्तत्त्वं न जानाति मा<br>
ज्ञासीत्, प्रत्युत अन्यथापि यत्किञ्चन वक्ति इत्यसावेव जडो न पुनरस्य<br>
ग्रन्थस्य कश्चिद्दोषः &ndash; इत्यर्थः ॥ ३३२ ॥</p>
<p>ननु यद्येवं तर्हि एतच्छास्त्राधिगमाय केषाञ्चन परेषां<br>
विदुषामभ्यर्थना क्रियतां यदत्र यथावस्त्वेव बुद्ध्वा द्वेषो मा<br>
कार्यः ? इत्याशङ्क्याह &ndash;</p>
<p>इह गलितमलाः परावरज्ञाः शिवसद्भावमया अधिक्रियन्ते ।<br>
गुरवः प्रविचारणे यतस्तद् विफलाद्वेषकलङ्कहानियाच्ञा ॥ ३३३ ॥</p>
<p>इह द्वये पुरुषाः सन्ति &ndash; अनायातशक्तिपाता आयातशक्तिपाताश्च ।<br>
तत्र पूर्वेषां शतशोऽभ्यर्थितानाम् एतदधिगमाय मनोऽपि न<br>
प्रसरति । इत्यत्र अवधातव्यम्, द्वेषो माकार्यः इत्यभ्यर्थनाया<br>
असामर्थ्यम् । अपरे च अनभ्यर्थिता अपि स्वयमेव एतदधिगमाय प्रवर्तन्ते<br>
इति तत्रापि एवमभ्यर्थनाया वैयर्थ्यम् । तदाह &ndash;  <br>
&ldquo;द्वेषकलङ्कहानियाच्ञा&rdquo; इति । आयातशक्तिपाताश्च कीदृशाः ?<br>
इत्याह &ndash; गलितमलाः इति, गलितं मलम् &ndash; अज्ञानं येषां ते<br>
तथाविधाः, अत एव च परम् आदिमम् अनुत्तरम् अवरम् अन्त्यम् विसर्गं च ये<br>
जानते ते पराहम्परामर्शात्मकमन्त्रवीर्यज्ञाः &ndash; इत्यर्थः अत एव<br>
शिवसद्भावमयाः &ndash; परप्रमात्रेकात्मज्ञानशालिनः इति यावत्, अत<br>
एव च गुरवः &ndash; तात्त्विकार्थोपदेशिनः इति &ndash; एतदधिगमाय त एव<br>
परमाधिकारिणः इत्युक्तं यतः प्रविचारणेऽधिक्रियन्ते इति,<br>
यद्वक्ष्यति &ndash;</p>
<p>&ldquo;गुरोर्लक्षणमेतावदादिमान्त्यं च वेदयेत् ।<br>
पूज्यः सोऽहमिव ज्ञानी भैरवो देवतात्मकः ॥&rdquo;</p>
<p>इति ॥ ३३३ ॥</p>
<p>इह आह्निकादाह्निकान्तरस्य सञ्चयन्यायेन परस्परमनुस्यूततां<br>
दर्शयितुम् एकेनैव श्लोकेन तत्पर्यन्तप्रारम्भयोरुपसंहारोपक्रमौ<br>
करोति, इति अस्य ग्रन्थकारस्य शैली &ndash; इति श्लोकस्य प्रथमार्धेन<br>
आह्निकार्थमुपसंहरति &ndash;</p>
<p>तन्त्रालोकेऽभिनवरचितेऽमुत्र<br>
विज्ञानसत्ताभेदोद्गारप्रकटनपटावाह्निकेऽस्मिन्समाप्तिः । ॥</p>
<p>इति श्रीमदाचार्याभिनवगुप्तपादविरचिते श्रीतन्त्रालोके<br>
विज्ञानभेदप्रकाशनं नाम प्रथममाह्निकम् ॥ १ ॥</p>
<p>पटौ इति पाक्षिकः पुंवद्भावः । इति शिवम् ॥</p>
<p>श्रीशृङ्गाररथादवाप्य कृतिनो जन्मानवद्यक्रमं</p>
<p>श्रीमच्छङ्खधरात्परं परिचयं विद्यासु सर्वास्वपि ।</p>
<p>श्रीकल्याणतनोः शिवादधिगमं सर्वागमानामपि</p>
<p>व्याख्यातं प्रथमाह्निकं जयरथेनात्रावधेयं बुधैः ॥ ॥</p>
<p>इति श्रीमन्महामाहेश्वराचार्यवर्यश्रीमदभिनवगुप्तविरचिते<br>
श्रीतन्त्रालोके श्रीजयरथविरचितविवेकाभिख्यव्याख्योपेते विज्ञानभेद<br>
प्रकाशनं नाम प्रथममाह्निकं समाप्तम् ॥ १ ॥</p>
<p>॥ श्रीशिवार्पणमस्तु ॥</p>

  </div>
</article>


        <div id="disqus_thread"></div>
<script type="text/javascript">

  (function() {
    
    
    if (window.location.hostname == "localhost")
      return;

    var dsq = document.createElement('script'); dsq.type = 'text/javascript'; dsq.async = true;
    var disqus_shortname = 'vvasuki-site';
    dsq.src = '//' + disqus_shortname + '.disqus.com/embed.js';
    (document.getElementsByTagName('head')[0] || document.getElementsByTagName('body')[0]).appendChild(dsq);
  })();
</script>
<noscript>Please enable JavaScript to view the <a href="https://disqus.com/?ref_noscript">comments powered by Disqus.</a></noscript>

        





<aside class="card border noPrint" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/AgamaH/AryaH/hinduism/branches/shaivaH/trikam/abhinavagupta-mUlam/tantrAlokaH/jayaratha-TIkA/01/">०१ विवेकः </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: ०१ विवेकः</li>
        
    </nav>
</aside>

      </main>
    </div>
    <footer class="bg-yellow  p-1" role="contentinfo">
  

  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH/actions/workflows/build.yml"><img src="https://github.com/vishvAsa/AgamaH/actions/workflows/build.yml/badge.svg"> Built </a> on 2022 Nov 22 07:52:24 UTC. (<a href="http://google.com/search?q=07%3a52%3a24%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
