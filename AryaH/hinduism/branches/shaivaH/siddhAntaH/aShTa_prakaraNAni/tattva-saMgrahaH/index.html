<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>आगमे विश्वासटिप्पन्यः  | तत्त्वसंग्रहः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.105.0">
    
    
      <META NAME="ROBOTS" CONTENT="INDEX, FOLLOW">
    

    <link href="/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/" rel="alternate" type="application/rss+xml" title="आगमे विश्वासटिप्पन्यः" />
    <link href="/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/" rel="feed" type="application/rss+xml" title="आगमे विश्वासटिप्पन्यः" />

    <meta property="og:title" content="तत्त्वसंग्रहः" />
<meta property="og:description" content="तत्त्वसङ्ग्रहः
सद्योज्योतिःशिवाचार्यप्रणीतः
अघोरशिवाचार्यकृतया टीकया सहितः
शिवत्वं निर्मलं यस्य शश्वद्विश्वविलक्षणम् ।
तमहं सर्वदं वन्दे श्रीमदभ्रसभापतिम् ॥
पदवाक्यप्रमाणज्ञः सद्योज्योतिर्गुरूत्तमः ।
साक्षादिव शिवोऽस्माभिरलक्ष्यमतिवैभवः ॥
तत्त्वसङ्ग्रहचन्द्रस्य प्रकाशाय वितानिता ।
श्रीनारायणकण्ठेन बृहट्टिका शरन्निशा ॥
तथापि खिन्नबुद्धीनां बृहट्टीकाप्रविस्तरे ।
हिताय लघुटीकाऽत्र मयेयमुपरच्यते ॥
तत्र तावदत्रभवानाचार्यः परमशिवप्रणामपूर्वकं प्रकरणकरणं
प्रतिजानीते-
चिदचिन्नेतारमजं सर्वज्ञं शङ्करं प्रणम्याहम् । मन्दमतिबोधहेतोस्तत्त्वानि वदामि सङ्क्षेपात् ॥ १ ॥ चितां बद्धात्मनाम्, अचितां च बिन्दुमायातत्कार्याणां नेतारम् अधिष्ठितारम्, साक्षात्परम्परया च शुद्धाशुद्धजगदुपादानेनात्मनां यथार्हं
शुद्धाशुद्धभोगप्रदमित्यर्थः । अतश्च जगतः सन्निवेशादिमत्त्वेन कार्यत्वात्" />
<meta property="og:type" content="article" />
<meta property="og:url" content="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/" /><meta property="article:section" content="AryaH" />



<meta itemprop="name" content="तत्त्वसंग्रहः">
<meta itemprop="description" content="तत्त्वसङ्ग्रहः
सद्योज्योतिःशिवाचार्यप्रणीतः
अघोरशिवाचार्यकृतया टीकया सहितः
शिवत्वं निर्मलं यस्य शश्वद्विश्वविलक्षणम् ।
तमहं सर्वदं वन्दे श्रीमदभ्रसभापतिम् ॥
पदवाक्यप्रमाणज्ञः सद्योज्योतिर्गुरूत्तमः ।
साक्षादिव शिवोऽस्माभिरलक्ष्यमतिवैभवः ॥
तत्त्वसङ्ग्रहचन्द्रस्य प्रकाशाय वितानिता ।
श्रीनारायणकण्ठेन बृहट्टिका शरन्निशा ॥
तथापि खिन्नबुद्धीनां बृहट्टीकाप्रविस्तरे ।
हिताय लघुटीकाऽत्र मयेयमुपरच्यते ॥
तत्र तावदत्रभवानाचार्यः परमशिवप्रणामपूर्वकं प्रकरणकरणं
प्रतिजानीते-
चिदचिन्नेतारमजं सर्वज्ञं शङ्करं प्रणम्याहम् । मन्दमतिबोधहेतोस्तत्त्वानि वदामि सङ्क्षेपात् ॥ १ ॥ चितां बद्धात्मनाम्, अचितां च बिन्दुमायातत्कार्याणां नेतारम् अधिष्ठितारम्, साक्षात्परम्परया च शुद्धाशुद्धजगदुपादानेनात्मनां यथार्हं
शुद्धाशुद्धभोगप्रदमित्यर्थः । अतश्च जगतः सन्निवेशादिमत्त्वेन कार्यत्वात्">

<meta itemprop="wordCount" content="4922">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="तत्त्वसंग्रहः"/>
<meta name="twitter:description" content="तत्त्वसङ्ग्रहः
सद्योज्योतिःशिवाचार्यप्रणीतः
अघोरशिवाचार्यकृतया टीकया सहितः
शिवत्वं निर्मलं यस्य शश्वद्विश्वविलक्षणम् ।
तमहं सर्वदं वन्दे श्रीमदभ्रसभापतिम् ॥
पदवाक्यप्रमाणज्ञः सद्योज्योतिर्गुरूत्तमः ।
साक्षादिव शिवोऽस्माभिरलक्ष्यमतिवैभवः ॥
तत्त्वसङ्ग्रहचन्द्रस्य प्रकाशाय वितानिता ।
श्रीनारायणकण्ठेन बृहट्टिका शरन्निशा ॥
तथापि खिन्नबुद्धीनां बृहट्टीकाप्रविस्तरे ।
हिताय लघुटीकाऽत्र मयेयमुपरच्यते ॥
तत्र तावदत्रभवानाचार्यः परमशिवप्रणामपूर्वकं प्रकरणकरणं
प्रतिजानीते-
चिदचिन्नेतारमजं सर्वज्ञं शङ्करं प्रणम्याहम् । मन्दमतिबोधहेतोस्तत्त्वानि वदामि सङ्क्षेपात् ॥ १ ॥ चितां बद्धात्मनाम्, अचितां च बिन्दुमायातत्कार्याणां नेतारम् अधिष्ठितारम्, साक्षात्परम्परया च शुद्धाशुद्धजगदुपादानेनात्मनां यथार्हं
शुद्धाशुद्धभोगप्रदमित्यर्थः । अतश्च जगतः सन्निवेशादिमत्त्वेन कार्यत्वात्"/>

      
    

    <script type="text/javascript">
    
    let baseURL = "https:\/\/vishvAsa.github.io\/AgamaH\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/AgamaH\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/AgamaH\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/AgamaH\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/AgamaH\/edit\/content\/\u0022,\u0022mainSections\u0022:[\u0022aryah\u0022],\u0022mainsections\u0022:[\u0022aryah\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/AgamaH\/AryaH\/hinduism\/branches\/shaivaH\/siddhAntaH\/aShTa_prakaraNAni\/tattva-saMgrahaH\/".replace(basePath, "/");
  pageVars.pageParams = {};
  pageVars.pageSource = "AryaH\/hinduism\/branches\/shaivaH\/siddhAntaH\/aShTa_prakaraNAni\/tattva-saMgrahaH.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/AgamaH/webpack_dist/uiLib-bundle.js"></script>




    <link rel="stylesheet" href="/AgamaH/css/fonts.css">
<link rel="stylesheet" href="/AgamaH/css/@fortawesome/fontawesome-free/css/solid.min.css">

<link rel="stylesheet" href="/AgamaH/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/" />
<link rel="alternate" hreflang="sa-Deva" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/" class="btn col border">
            <i class="fas fa-gopuram ">आगमे विश्वासटिप्पन्यः <br/> तत्त्वसंग्रहः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select id="transliterationDropdown" size="1" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          <a class="btn btn-secondary" onclick="module_uiLib.changeTextSize(2)">A+</a>  
          <a class="btn btn-secondary" onclick="module_uiLib.changeTextSize(-2)">A-</a>
          🗨:
          <select id="commentStyleDropdown" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamsAndGo({'expandAll': 'true'})">↕️️</a></div>
          <div><a id="printButton" class="btn btn-secondary" onclick="module_uiLib.default.query.setParamsAndGo({'printLayout': 'on'})">🖨️️</a></div>
        </div>
        <div class="row col  d-flex justify-content-center">
          <div><a id="speakerButton" class="btn btn-secondary" onclick="module_uiLib.default.content.handleSpeakToggle()">🎧️</a></div>
          <button id="speakerPauseButton" class="btn btn-secondary">⏸</button>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
      <div id="audioOptionsDiv" class="row justify-content-center" hidden>
        <select id="voices" class="form-select bg-secondary text-light"></select>
        <div>
          <p class="lead">Vol</p>
          <input type="range" min="0" max="1" value="1" step="0.1" id="volume" />
          <span id="volume-label" class="ms-2">1</span>
        </div>
        <div class="mx-5">
          <p class="lead">Rate</p>
          <input type="range" min="0.1" max="10" value="1" id="rate" step="0.1" />
          <span id="rate-label" class="ms-2">1</span>
        </div>
        <div>
          <p class="lead">Pitch</p>
          <input type="range" min="0" max="2" value="1" step="0.1" id="pitch" />
          <span id="pitch-label" class="ms-2">1</span>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="तत्त्वसंग्रहः">तत्त्वसंग्रहः</h1>
    
    <a id="editLink" class="btn btn-primary noPrint"  href="https://github.com/vishvAsa/AgamaH/edit/content/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <p>तत्त्वसङ्ग्रहः</p>
<p>सद्योज्योतिःशिवाचार्यप्रणीतः</p>
<p>अघोरशिवाचार्यकृतया टीकया सहितः</p>
<p>शिवत्वं निर्मलं यस्य शश्वद्विश्वविलक्षणम् ।<br>
तमहं सर्वदं वन्दे श्रीमदभ्रसभापतिम् ॥<br>
पदवाक्यप्रमाणज्ञः सद्योज्योतिर्गुरूत्तमः ।<br>
साक्षादिव शिवोऽस्माभिरलक्ष्यमतिवैभवः ॥<br>
तत्त्वसङ्ग्रहचन्द्रस्य प्रकाशाय वितानिता ।<br>
श्रीनारायणकण्ठेन बृहट्टिका शरन्निशा ॥<br>
तथापि खिन्नबुद्धीनां बृहट्टीकाप्रविस्तरे ।<br>
हिताय लघुटीकाऽत्र मयेयमुपरच्यते ॥</p>
<p>तत्र तावदत्रभवानाचार्यः परमशिवप्रणामपूर्वकं प्रकरणकरणं<br>
प्रतिजानीते-</p>
<pre><code>चिदचिन्नेतारमजं सर्वज्ञं शङ्करं प्रणम्याहम् ।  
मन्दमतिबोधहेतोस्तत्त्वानि वदामि सङ्क्षेपात् ॥ १ ॥  

चितां बद्धात्मनाम्, अचितां च बिन्दुमायातत्कार्याणां नेतारम् अधिष्ठितारम्,   
</code></pre>
<p>साक्षात्परम्परया च शुद्धाशुद्धजगदुपादानेनात्मनां यथार्हं<br>
शुद्धाशुद्धभोगप्रदमित्यर्थः । अतश्च जगतः सन्निवेशादिमत्त्वेन कार्यत्वात्<br>
तत्कर्तृतयेश्वरसिद्धिरिति भावः । एतेन प्रकृतिपुरुषकर्मेश्वरवादिनोऽपि निरस्ताः,<br>
प्रकृतिकर्मणोरचेतनत्वात्, पुरुषस्य च समलत्वेनास्ववशत्वात् । अजं नित्यनिर्मलत्वात् ।<br>
शरीरादियोगात्मनापि जन्मना रहितम् । अनेन चास्य नित्यत्वं सिद्धम् । अस्य हि<br>
जगत्कर्तुरनित्यत्वे जन्मादियोगित्वे वाऽचेतनत्वमनवस्थानं च स्यात् । किञ्च, सर्वज्ञं<br>
मलरहितत्वात् सर्वकर्तृत्वाच्च । इदं चात्राकूतम्- नास्य ज्ञानं नैयायिकादीनामिव<br>
मनःसंयोगाद्यपेक्षम्, अपि तु ज्ञानं स्वभाव एव । तस्य च<br>
ज्ञेयकार्याद्युपाधिभेदादौपचारिकमानन्त्यम् । यच्छ्रूयते-</p>
<pre><code>तदेकं विषयानन्त्याद् भेदानन्त्यं प्रपद्यते ।  
कर्तृत्वं तदभिन्नत्वात् तद्वदेवोपचारतः ॥ इति ।  
 (मृ० वि० ५।१७)  

शं सुखम् अप्रेर्यतारूपं सर्वज्ञत्वसर्वकर्तृत्वात्मकं स्वसाम्यमात्मनां   
</code></pre>
<p>करोतीति शङ्करः । अनेन चास्य मोक्षप्रदत्वमाह, लक्ष्यपदं चैतत् । तमेवम्भूतं<br>
भगवन्तं प्रणम्य कायवाङ्मनोभिः प्रह्वीभूय तत्त्वानि पृथिव्यादीनि सङ्क्षेपाद्<br>
वदामि । तत्त्वलक्षणमस्याभिधेयमित्यर्थः ।</p>
<p>किमर्थमस्य प्रारम्भोऽत आह- मन्दमतीति । अयमाशयः- मतङ्गाद्युक्तस्य<br>
तत्त्वलक्षणस्यातिविस्तृतत्वान्मन्दमतीनां तदवधारणमशक्यम्, ततस्तेषां सङ्क्षेपेण<br>
तत्त्वबोधार्थमस्यारम्भ इति । तत्त्वज्ञानस्य परम्परया परापरमोक्षसाधनत्वात्<br>
परमपुरुषार्थात्मकं प्रयोजनमप्यत्र सूचितम् । ततश्च<br>
तत्त्वज्ञानप्रकरणयोर्ज्ञाप्यज्ञापकलक्षणस्तत्त्वज्ञान-मोक्षयोरुपायोपेयलक्षणश्च<br>
सम्बन्धः सिद्धः । गुरुसम्प्रदायात्मकमपि सम्बन्धं वक्ष्यति- भगवानुग्रज्योतिः<br>
सर्वज्ञोऽयमनुजग्राह इति । अनुग्रहस्योपलक्षणत्वात् परमशिवात् प्रभृति<br>
आत्मान्तमविच्छिन्नशास्त्रसम्प्रदायतः सिद्धान्तार्थः प्रतिष्ठित इति भावः ॥ १ ॥<br>
इत्थं तत्त्वव्याख्यां प्रतिज्ञाय व्युत्क्रमेणोपनेयोऽसौ शिवाय गमनं प्रति इति<br>
श्रीमत्स्वायम्भुवश्रुतेस्तेषां च संहारक्रमेणैव दीक्षायां शुद्धिरिति सूचयन्<br>
संहारक्रमेणैव पञ्चभूतानि तावदाह-</p>
<p>क्षितिजलशिखिपवनाम्बरभूतान्येषां क्रमेण वृत्तानि ।<br>
धारणसङ्ग्रहपाकव्यूहो दानं च तदवकाशस्य ॥ २ ॥</p>
<pre><code>क्षितिजलशिखिपवनाम्बराण्येव भूतानीत्यर्थः । एषां च पृथिव्यादीनां   
</code></pre>
<p>धारणादिभिः कार्यैः सिद्धिरित्याह- एषां क्रमेणेति । तत्र सङ्ग्रहोऽवष्टम्भः,<br>
व्यूहोऽवयवसङ्घट्टनम्, अवकाशस्य आस्पदस्य दानमाकाशवृत्तिः । ततो<br>
अवकाशदानात्मना कार्येण आकाशसिद्धेस्तदभाववादिनश्चार्वाकास्तत्प्रत्यक्षवादिनो<br>
मीमांसकाश्च प्रतिक्षिप्ताः । न चास्य नैयायिकादिभिरिव नित्यत्वमिष्यते, वक्ष्यमाणवत्<br>
तन्मात्राकार्यत्वाद् भुवनाधारत्वश्रुतेश्च व्यूहोऽपि वायुकार्याणामुपलक्षणम् ।<br>
यदाहुः- स्पर्शशब्दधृतिकम्पलिङ्गो वायुः इति । किञ्च- गन्धो रसोऽथ रूपं स्पर्शः<br>
शब्दो महीगुणाः पञ्च । तोयादीनामेते पूर्वं पूर्वं विहाय परिपाट्या ॥ तदुक्तं<br>
मृगेन्द्रे- इति पञ्चसु शब्दोऽयं स्पर्शो भूतचतुष्टये ॥ अशीतोष्णो महीवाय्वोः शीतोष्णौ<br>
वारितेजसोः । भास्वदग्नौ जले शुक्लं क्षितौ शुक्लाद्यनेकधा ॥ रूपं त्रिषु रसोऽम्भस्सु<br>
मधुरः षड्विधः क्षितौ । गन्धः क्षितावसुरभिः सुरभिश्च मतो बुधैः ॥ (वि० १२।२७-<br>
२९) इति । अत एवाश्रयादन्यत्रोपलब्धेराकाशैकगुणः शब्द इति यद्वैशेषिकादिभिरुक्तम्,<br>
यदयुक्तम्, तस्य हेतोः प्रत्यक्षागमबाधितत्वेन कालात्ययापदिष्टत्वात् । तथाहि-<br>
प्रत्यक्षेणाकाशे प्रतिशब्दः श्रूयते, वायौ शकशकादिः, अग्नौ धमधमादिः, जले<br>
छलछलादिः, पृथिव्यां कडकडादिः । किञ्च, भेर्याद्याश्रयेष्वपि शब्दा उपलभ्यन्त<br>
इत्यादि विस्तरेणोक्तमस्माभिः मृगेन्द्रवृत्तिदीपिकायामिति तत एवावधार्यम् ॥ २ ॥<br>
तेषां च भूतानामस्मदादिबाह्येन्द्रियपरिच्छेद्यगुणत्वाद् घटादिवत्<br>
कारणपूर्वकत्वसिद्धेस्तत्कारणं तन्मात्रपञ्चकं सिद्धमित्याह-</p>
<pre><code>तद्भूतसमानगुणं कारणमापूरकं च तस्यैव ।  
तन्मात्रं भूतस्य ह्ययं विशेषो विशेषरहितं तत् ॥ ३ ॥  

तद्भूतसमानगुणं तन्मात्रं तस्य भूतस्य कारणमुपादानमापूरकं च   
</code></pre>
<p>पोषकं च भवतीति शेषः । यदाहुः- अकृतस्य करणं कृतस्य परिवर्धनं च<br>
प्रकृतिकर्म इति । ततश्च</p>
<p>गन्धादिपञ्चगुणात्मकं गन्धतन्मात्रं भूमेः कारणम्, रसादिचतुर्गुणरूपं तु<br>
रसतन्मात्रं जलस्येत्येवमन्यत् स्पष्टम् । अनेनैतेषां परमाणुरूपतामभिदधाना<br>
नैयायिकादयः प्रतिक्षिप्ताः । तेषामचैतन्यत्वे सत्यनेकत्वाद् मूर्तत्वाच्च घटादिवत्<br>
पांश्वादिवद्वा कार्यत्वाव्यभिचारात् । ततश्च तन्मात्रादिद्वारेण मायैव<br>
परमकारणमिति वक्ष्यामः । यद्येवं समानगुणत्वाद् भूततन्मात्रयोः को विशेषोऽत<br>
आह- तन्मात्रं भूतस्येति । यथाहि पृथिव्यादिभूतगता गन्धादयो गुणाः<br>
प्रोक्तवद्विशिष्टा उपलभ्यन्ते, नैवं तत्कारणेषु तन्मात्रेषु । ततश्च<br>
सूक्ष्मत्वादविशिष्टगुणमात्ररूपात्तन्मात्रवर्गाद्भूतवर्गस्य<br>
स्थूलत्वाद्विशिष्टगुणयोगित्वं विशेषः । अत एवैषां तन्मात्रसञ्ज्ञाः । तच्छ्रूयते-<br>
गुणाविशिष्टास्तन्मात्रास्तन्मात्रपदयोजिताः (मृ० वि० १२।५) इति ॥ ३ ॥</p>
<pre><code>अथैषां भूततन्मात्राणां कार्यशब्दवाच्यत्वमिन्द्रियाधारत्वं चाह-  

एतत्कार्यं दशधा करणैराविश्य कार्यते चेष्टाम् ।  
अविभुत्वात् करणानि तु कार्यमधिष्ठाय चेष्टन्ते ॥ ४ ॥  

एतानि च स्थूलसूक्ष्मरूपेणेन्द्रियाधाराणि स्थितानीत्युक्तं मतङ्गे- तन्मात्राणीह   
</code></pre>
<p>घटवन्महाभूतानि लेपवत् (वि० १९।२१) इति ॥ ४ ॥</p>
<pre><code>अथ कर्मेन्द्रियसिद्धिमाह-  
</code></pre>
<p>वचनादानोत्सर्गानन्दागमनेषु कर्मकरणानि ।<br>
श्रोत्रस्पर्शनदर्शनजिह्वाघ्राणानि बुद्धिकरणानि ॥ ५ ॥</p>
<pre><code>वाक्करपायुप्रजननचरणसमाख्यानि करणानि । उत्सर्गो मलविरेकः । वागादीनि   
</code></pre>
<p>कर्माक्षाणि वचानाद्यासु क्रियासु करणानि सिद्धानीत्यर्थः । अतश्च<br>
कर्मेन्द्रियाभाववादिनो नैयायिकादयः प्रतिक्षिप्ताः, नाकरणा कृतिः सम्भवति यतः ।<br>
ननु भ्रूलतोत्क्षेपादीनामपि क्रियात्वात् कर्मेन्द्रियानन्त्यप्रसङ्ग इति चेत्, तन्न, तेषां<br>
त्वगिन्द्रियवत् सर्वशरीरव्यापकत्वेना[न]भ्युपगमात्, हस्तादेरेव<br>
भ्रूक्षेपणादिव्यापारस्तत्तत्सञ्ज्ञाकृतः, तत्तदिन्द्रियशक्तीनां तत्र तत्र<br>
विशेषाधिष्ठानादित्यविरोधः । बुद्धीन्द्रियाण्युच्यन्ते- श्रोत्रस्पर्शनेति । स्पृश्यतेऽनेनेति<br>
स्पर्शनं त्वगिन्द्रियमेव । दर्शनमपि चक्षुरेव ॥ ५ ॥</p>
<pre><code>अथ कैर्व्यापारैरेषां सिद्धिरित्याह-  
</code></pre>
<p>प्रत्येकं शब्दादिष्वेषामालोचनं वृत्तिः ।<br>
इति दशधा करणं बहिरिच्छासंरम्भबोधवृत्त्यन्यत् ॥ ६ ॥<br>
अन्तःकरणं त्रिविधं चित्ताहङ्कारबुद्धिनिर्वाच्यम् ।<br>
उत्पत्तिरहङ्काराच्चित्तबहिष्करणभूतयोनीनाम् ॥ ७ ॥</p>
<pre><code>एषां श्रोत्रादीनां यथाक्रमं शब्दस्पर्शरूपरसगन्धेषु विषयेषु आलोचनं   
</code></pre>
<p>ग्रहणम् । प्रत्येकमसाधारणं वृत्तिः । शब्दादिग्रहणान्यथानुपपत्त्या तेषां सिद्धिरिति<br>
भावः । इत्थं</p>
<p>बहिर्दशप्रकारं बाह्येन्द्रियं ज्ञेयमिति शेषः । अन्तःकरणसिद्धिमाह- अन्तःकरणमिति ।<br>
बाह्यकरणादन्यदन्तःकरणं त्रिविधम् । मनोबुद्ध्यहङ्काराख्यम् । तेषां च<br>
क्रमादिच्छादयो व्यापारा इत्याह- इच्छासंरम्भबोधवृत्तीति । तत्रेच्छाशब्देन<br>
सङ्कल्पाख्यमवधानमेकाग्रतापरपर्यायमुच्यते । तच्च दृक्क्रियात्मकत्वाद्<br>
बुद्ध्यहङ्कारकार्याद् बाह्यग्राहकपरामर्शात्मनो भिन्नम्, तयोः प्रत्ययरूपत्वात् । अतो<br>
यस्यैतत्कार्यं तन्मन इति मनःसिद्धिः । तच्च मनः सङ्कल्पेनान्तरेण<br>
बाह्येन्द्रियाधिष्ठानेन च द्विधाधिकारीत्युक्तं मतङ्गे- द्विधाधिकारि तच्चित्तं<br>
भोक्तुर्भोगोपपादकम् । बहिः करणभावेन स्वोचितेन यतः सदा ॥ इन्द्रियाणां तु<br>
सामर्थ्यं सङ्कल्पेनात्मवर्तिना । करोत्यन्तःस्थितं भूयस्ततोऽन्तःकरणं मनः ॥ (वि०<br>
१८।८१-८२) इति । मृगेन्द्रेऽपि- देवप्रवर्तकं शीघ्रचारि सङ्कल्पधर्मि च (वि० १२।७) इति । तत्र<br>
च देवशब्देनेन्द्रियाण्युच्यन्ते । इन्द्रियाधिष्ठातृत्वं च तत्रैव साधितम्-<br>
आत्मेन्द्रियार्थनैकृष्ट्ये सर्वदैवाप्रवृत्तितः । प्रवृत्तिकारकास्तित्वं युक्तितोऽप्यवसीयते ॥ (वि०<br>
१२।९) इति । ततश्चाविभुत्वात् प्रत्यात्मनियततयाऽनेकत्वाच्च कार्यत्वं मनसः । तथा<br>
संरम्भः प्रयत्नात्मकोऽहङ्कारकार्य एव । यदुक्तम्- संरम्भोऽहङ्कृतेर्वृत्तिः (भो०<br>
का० ३३) इति । स च ज्ञानशक्त्याश्रयभूतया<br>
बोधाध्यवसायवत्क्रियाशक्त्याश्रयभूतया भवति । अयमेव प्राणादिरूपस्यान्तरस्य<br>
वायोः प्रवृत्तिनिमित्तम् । यदाहुः- प्रेरणाकर्षणे वायोः प्रयत्नेन विना कुतः (प्र० वा०<br>
१।५४) इति । किञ्च, ग्राह्यपरामर्शात्मनो बुद्धिकार्यात्<br>
प्रतिक्षणमनेकरूपस्यात्यन्तविलक्षणस्य एकरूपस्याहमिति ग्राहकपरामर्शस्य यत्करणं<br>
सोऽहङ्कार इत्यहङ्कारसिद्धिः । न चायं तत्त्वान्तराणां कार्यः, तेषां स्वकार्यैरेव<br>
सिद्धेः, कार्यान्तरहेतुत्वे प्रमाणाभावात्, अनेकतत्त्वपरिकल्पनाभावप्रसङ्गाच्चा । एवं<br>
बोधो ग्राह्याध्यवसायो बुद्धिवृत्तिः । तथाहि- द्विविधोऽत्र<br>
बोधोऽध्यवसायात्मकोऽनध्यवसायात्मकश्च । तत्र योऽनध्यवसायात्मकः सर्वदा<br>
ग्राहकरूपेणैव भासमान आत्मस्वभाव एव । यस्त्वध्यवसायरूपः स<br>
उत्पन्नत्वोपप्त्त्याऽनित्यत्वेनाव-भासमानो न पुंस्वभावः, नित्यस्यानित्यस्वभावत्वायोगात् ।<br>
न च नित्योऽसावनुभूयते, अतोऽयं यस्य स्वभावः सा बुद्धिः । तदाहुः- अस्ति<br>
ह्यालोचनज्ञानं प्रथमं निर्विकल्पकम् । बालमूकादिविज्ञानसदृशं शुद्धवस्तुजम् ॥<br>
ततः परं पुनर्वस्तुधर्मैर्जात्यादिभिर्यया । बुद्ध्याऽव-सीयते सापि प्रत्यक्षत्वेन<br>
सम्मता ॥ (श्लो० वा०, प्रत्यक्ष० ११२, १२०) इति । किञ्च, धर्माद्याश्रयतयापि बुद्धिसिद्धिः<br>
श्रूयते- भावा बुद्धिगुणा धर्मज्ञानवैराग्यभूतयः । सात्त्विका व्यत्ययेनैते<br>
रागमुत्सृज्य तामसाः ॥ (मृ० वि० १०।२४) इति । अयमभिप्रायः- कर्मणो<br>
धर्माधर्मात्मनोऽनुष्ठानरूपस्य तत्क्षणमेव नाशात् तज्जन्योऽपूर्वाख्यः<br>
संस्कारः कालान्तरफलश्रुत्यन्यथानुपपत्त्या कल्प्यते । स च नात्मनि सम्भवति,<br>
अविकारित्वात्, कर्मणां च कृष्यादीनामात्मसंस्कारकत्वादृष्टेः, अपि तु जड एव । यत्र<br>
तानि संस्कारं कुर्वन्ति, सा धर्माद्यष्टगुणा बुद्धिरिति । एवं ज्ञानादिसंस्कारेऽपि<br>
वाच्यम् । ते च भावाः सिद्ध्यादिप्रत्ययभेदेन शतत्रयसङ्ख्या भवन्तीत्युक्तमन्यत्र ।<br>
इत्थं करणवर्गं प्रसाध्य तत्र तेषां कस्मादुत्पत्तिरित्याह- उत्पत्तिरहङ्कारादिति । तत्र<br>
मनसो बुद्धीन्द्रियाणां च सात्त्विकात् तैजसाख्यादहङ्कारस्कन्धादुत्पत्तिः,<br>
कर्मेन्द्रियाणां तु राजसाद् वैकारिकाख्यात्, भूतयोनीनां च तन्मात्राणां तामसाद्<br>
भूतादिसञ्ज्ञादेवं त्रिविधादहङ्कारादेषामुत्पत्तिः ।</p>
<p>यदुक्तं मृगेन्द्रे- श्रोत्रं त्वक्चक्षुषी जिह्वा नासा च मनसा सह । प्रकाशान्वयतः<br>
सात्त्वास्तैजसश्च स सात्त्विकः ॥ वाणी पाणी भगः पायुः पादौ चेति रजोद्भवाः ।<br>
कर्मान्वयाद् रजोभूयान् गणो वैकारिकोऽत्र यः ॥ शब्दः स्पर्शश्च रूपं च रसो<br>
गन्धश्च पञ्चमः । गुणाविशिष्टास्तन्मात्रास्तन्मात्रपदयोजिताः ।<br>
प्रकाशकर्मकृद्वर्गवैलक्षण्यात् तमोद्भवाः । प्रकाश्यत्वाच्च भूतादिरहङ्कारेषु<br>
तामसः ॥ (वि० १२।३-६) इति । अतश्च बुद्धीन्द्रियद्वारेण तैजसेनाहङ्कारेणात्मनो<br>
ज्ञानशक्तिरुन्मील्यते । वैकारिकेणापि कर्मेन्द्रियद्वारेण क्रियाशक्तिरुन्मील्यते । तस्या<br>
मलिनत्वात् तदपेक्षया यतः । एषां च सात्त्विकादिव्यवहारः सत्त्वादिगुणबाहुल्यात् ।<br>
नामिश्रं परिणमत इति न्यायान्न त्वेकजनकं भवति ॥ ६-७ ॥</p>
<p>महतोऽहङ्कारस्य तु महतश्च गुणत्रयाज्जन्म ।<br>
सत्त्वं रजस्तमश्च प्रख्याव्यापारनियमरूपाश्च ॥ ८ ॥</p>
<p>अहङ्कारस्य तु बुद्धेर्जन्म बुद्धेश्च गुणतत्त्वात् । तदुक्तं साङ्ख्यैरपि-<br>
प्रकृतेर्महांस्ततोऽहङ्कारस्तस्माद् गणश्च षोडशकः (साम्० का० २२) इति । ननु<br>
वैशेषिकादिभिर्नियतविषयत्वाद् भौतिकानीन्द्रियाणीष्यन्ते । तदयुक्तम्, चक्षुरादिना<br>
भूतान्तरगतस्य गुणस्य भूतान्तराणां कर्मसामान्यादेश्च ग्रहणात् । तदुक्तं<br>
भोगकारिकासु- भौतिकत्वाच्च नियमे कर्मसामान्ययोः स्फुटम् । देवेभ्यो बुद्धयो न<br>
स्युः समवाये च देहिनाम् ॥ (श्लो० ४०) इति । यदुक्तं कारकत्वाविशेषेऽपि नैषां<br>
विषयनियतस्वभावभेद इति, तदप्युत्पत्तिभेदादिक्षुविकाराणां गुडखण्डशर्करादीनामिव<br>
भविष्यतीति न किञ्चिदेतत् । अथ गुणतत्त्वमाह- सत्त्वं रजस्तम इति । प्रकाशप्रवृत्तिनियमाः<br>
सत्त्वादीनां क्रमाद् व्यापारा इत्यर्थः । एषां च सूक्ष्मदेहद्वारेण<br>
समस्तमायाकार्येषु व्यापकत्वमस्ति । प्रकाशादयश्चान्यासामप्रधानानां<br>
गुणवृत्तीनामुपलक्षणम् । तथाहि- स्थैर्यधैर्यादयोऽपि सत्त्वस्य वृत्तयः,<br>
क्रौर्यशौर्यादयोऽपि रजसः, तमसस्त्वरतिमान्द्यादयोऽपीत्युक्तं मतङ्गादौ ॥ ८ ॥</p>
<pre><code>ननु गुणा एव प्रकृतिरिति साङ्ख्याः, तदयुक्तमित्याह-  
</code></pre>
<p>त्रय एव ते गुणास्त्विह येषां सम्भूतिरव्यक्तात् ।<br>
अविभागो हि गुणानामाधारे क्ष्मादिभागवदवश्यम् ॥ ९ ॥</p>
<pre><code>अयमभिप्रायः- गुणानामचैतन्ये सत्यनेकत्वाद् यतो घटादिवत् कारणपूर्वकत्वम्,   
</code></pre>
<p>ततस्तेषामव्यक्तादेव सम्भूतिरित्येवशब्दो भिन्नक्रमः । प्रकृतिकार्यत्वमेव प्रपञ्चयति-<br>
आधार इति । क्ष्मादिभागानां घटादिरूपाणां यथा पृथिव्यात्मक<br>
आधारेऽवश्यमविभागो भवति, एवं सत्त्वादीनामपि गुणभागानां<br>
कस्मिंश्चिदाधारेऽवश्यमविभागो विज्ञेयः । ततस्तस्याविभागस्य य<br>
आधारस्तदव्यक्तमित्यव्यक्तसिद्धिः । तदुक्तं मृगेन्द्रे- ततः प्राधानिकं तत्त्वं<br>
कलातत्त्वादजीजनत् । सप्तग्रन्थिनिधानस्य यत्तद् गौणस्य कारणम् ॥ (वि० १०।१९) इति ॥ ९ ॥</p>
<p>अनन्तरं रागतत्त्वसिद्धिमाह-</p>
<pre><code>यज्जनिताभिष्वङ्गे भोग्याय नरि क्रिया स रागोऽत्र ।  
भोग्यविशेषे रागे नहि कश्चिद् वीतरागः स्यात् ॥ १० ॥  

ननु मतङ्गादौ प्रकृतिरागयोर्मध्ये पुरुषतत्त्वं श्रूयते । तत्सत्यम् । तस्य तु   
</code></pre>
<p>चेतनत्वान्नित्यत्वाच्च भुवनाद्याधारत्वेनाध्वत्वं न सम्भवति । तथाहि-<br>
कलादिपञ्चकयुक्तस्य भोक्तृत्वेन पुंस्त्वमलेनानात्मादावात्मा-भिमानरूपेण योग इति<br>
दीक्षायां तत्स्थान एव तच्छुद्ध्यर्थमागमेषु प्रक्रमितत्वादूर्ध्वं पुरुषतत्त्वतया<br>
पाठः श्रूयते । अतश्चाचार्येण तद्वर्णनमुपेक्षितम् । मायातत्त्वानन्तरं तु<br>
पशुस्वरूपं वक्ष्यति । अस्मिन् नरि पुरुषे येन जनिताभिलाषे भोग्यवस्त्वादानाय<br>
प्रवृत्तिर्भवति, सोऽत्र शैवे शास्त्रे रागो ज्ञेयः । अभिलाषात्मना कार्येण<br>
रागतत्त्वसिद्धिरित्यर्थः । नन्ववैराग्यलक्षणो बुद्धिधर्म एवाभिलाषहेतुरिति साङ्ख्याः,<br>
तदयुक्तम्, वासनारूपस्याकार्यकरत्वात्, तस्य वा कार्यकरत्वे बुद्धेः<br>
सर्वदाऽनन्तवासनायोगेन पुंसो युगपद्विरुद्धानन्तप्रतिपत्तिवैशसप्रसङ्गाच्च ।<br>
प्रत्यक्षरूपस्यापि भोग्यत्वान्नाभिलाषहेतुत्वम् । ननु विषयगुण एवाभिलाषहेतुरस्तु,<br>
तन्न, विषयसन्निधानमात्रादेव सर्वस्य सरागतापत्तेर्वीतरागाभावप्रसङ्गात् । तस्माद्<br>
वीतरागदर्शनान्यथानुपपत्त्याऽभिलाषहेतुर्ग्राहकगतो रागोऽभ्युपगन्तव्यः । एतदेवाह-<br>
भोग्यविशेष इति । न च कर्मैव रञ्जकं भविष्यतीति वाच्यम्, तस्य फलजनन एव<br>
चरितार्थत्वात्, अनेकतत्त्वपरिकल्पनाभावप्रसङ्गाच्च । ननु मायाया मोहकस्वभावो<br>
रागोऽस्तु, तन्न, यतो न मायायाः साक्षान्मोहकत्वम्, अपि तु कार्यद्वारेणैवेत्यदोषः ॥<br>
१० ॥</p>
<pre><code>वीतरागश्च प्रत्यक्षसिद्ध एवेत्याह-  

यदुपहितेऽभिष्वङ्गो महति पुनस्तदुपधौ स नो दृष्टः ।  
तस्मान्नो वाच्यमिदं सविशेषो नास्ति वीतराग इति ॥ ११ ॥  

येन स्त्र्यादिना विषयेणोपधाने सत्यपि सोऽभिलाषो न दृष्टः, तस्मात्   
</code></pre>
<p>प्रत्यक्षदृष्टत्वादनभिलाषलक्षणः सविशेषो वीतरागो नास्तीति न वाच्यम् ॥ ११ ॥</p>
<pre><code>विद्यातत्त्वसिद्धिमाह-  

करणेन येन भोग्यं करोति पुरुषः प्रचोद्य महदादीन् ।  
भोग्ये भोगं च पुनः सा विद्या तत्परं करणम् ॥ १२ ॥  

येन करणेन बुद्ध्यहङ्कारादिकरणग्रामं प्रचोद्य पुरुषो भोग्यं निष्पादयति,   
</code></pre>
<p>तस्मिंश्च भोग्ये भोगं च करोति, तद्विद्याख्यं करणमात्मन इति सन्निकृष्टत्वात्<br>
परमित्युच्यते । एतदुक्तं भवति- अश्वेन पथा दीपिकया<br>
यातीत्यादाविवात्रानेककरणसाध्येऽपि फले विद्यैव परमं करणम्, यतस्तयैव भोग्यं<br>
जानातीति ॥ १२ ॥</p>
<p>किं पुनरत्र भोग्यं को वा भोग इत्यत आह-</p>
<pre><code>बुद्धिर्विषयाकारा सुखादिरूपा समासतो भोग्यम् ।  
भोग्ये भोगो भोक्तुश्चिद्व्यक्तिर्भोग्यनिर्भासा ॥ १३ ॥  

अध्यवसितस्रक्चन्दनादिविषया, अत एव सुखदुःखमोहाध्यवसायरूपा बुद्धिरेव   
</code></pre>
<p>पुंसः समासतः सङ्क्षेपेण भोग्यम्, तस्या एव साक्षाद्भोग्यत्वात् । विषयास्तु<br>
बाह्यास्तत्साधनत्वे परम्परया भोग्या उच्यन्ते । तथाहि- भोग्यं वस्तु हि चित्ताधिष्ठितं<br>
बुद्धीन्द्रियवृन्दं विद्याया विषयत्वेनोपस्थापयति ।<br>
तच्चाहङ्कारवृत्त्यात्मपरामर्शपूर्विकया बुद्ध्याऽध्यवसितमर्थं पुरुषो गृह्णाति ।<br>
यदाहुः- (पूर्वतनी (पृ० ७८) द्वितीया टिप्पणी द्रष्टव्या ।) बुद्ध्यध्यवसिरमर्थं<br>
पुरुषश्चेतयति इति । बुद्ध्यादीनां सन्निहितासन्निहितविषयोपस्थापकत्वेनोपयोगः, न तु<br>
संविज्जनकत्वेन । उपस्थापितविषयं बुद्ध्यहङ्कारेन्द्रियभेदैः सह या विवेचयति, सा<br>
विद्येति विद्यासिद्धिः । ततश्च भोक्तुरनुसन्धातुः पुरुषस्य, भोग्ये बुद्ध्याख्ये<br>
सुखाद्यध्यवसायरूपे, सुख्यहं दुःख्यहमिति भोग्यनिर्भासा भोग्योपरक्ता, चिद्व्यक्तिः<br>
सविदुद्भवः, स भोगो मन्तव्यः । यदुक्तं स्वायम्भुवे- भोगोऽस्य वेदना पुंसः<br>
सुखदुःखादिलक्षणा इति । ततश्चाध्यवसायस्मृतिप्रतिभाप्रत्ययभेदभिन्ना बुद्धिरपि यया<br>
(वि?वे) द्यते, सा विद्या । तच्च परं करणमित्युक्तम् ॥ १३ ॥</p>
<pre><code>ननु बुद्धिरेव प्रकाशरूपत्वात् सूर्यादिवद् विषयानप्यध्यवसायेन   
</code></pre>
<p>प्रकाशयिष्यति, स्वात्मानमपि ग्राहयिष्यति, तत्किमन्येन विद्याख्येन करणेनात आह-</p>
<p>रविवत् प्रकाशरूपो यदि नाम महांस्तथापि कर्मत्वात् ।<br>
करणान्तरसापेक्षः शक्तो ग्राहयितुमात्मानम् ॥ १४ ॥</p>
<pre><code>प्रकाशरूपापि बुद्धिर्ग्राह्यतापन्नमात्मानं करणत्वेन ग्राहयितुं न क्षमा,   
</code></pre>
<p>ग्राह्यत्वेन घटादिवद् बहिरङ्गत्वात् । इदं चात्राकूतम्- प्रकाशरूपा अपि सूर्यादयो न<br>
केवलाः स्वात्मानं ग्राहयन्तीति, किन्तु चक्षुरादिसापेक्षा एव । ततः स्मृत्यादिरूपापि<br>
बुद्धिर्न केवला स्वात्मानं ग्राहयति, अपि तु करणान्तरसापेक्षैवेति तत्करणत्वेन<br>
विद्यासिद्धिः ॥ १४ ॥</p>
<pre><code>ननु प्रकृतिरेव बुद्ध्यात्मना परिणतमात्मानं पुरुषस्य भोग्यत्वेन दर्शयति,   
</code></pre>
<p>पुरुषस्य तु न कर्तृत्वम्, अपि तु द्रष्टृत्वमे(वातः ? वेत्य)कर्तृत्वात् तस्य न करणापेक्षेति<br>
पुनरपि विद्यानर्थक्यम् । अत आह-</p>
<pre><code>सम्बन्धात् करणाद्यैर्भोगौत्सुक्येन तत्प्रयोक्तृत्वात् ।  
तच्चेष्टाफलयोगात् संसिद्धा कर्तृता पुंसः ॥ १५ ॥  

करणैर्बुद्ध्यादिभिः, आदिग्रहणाद्विषयैश्च सम्बन्धाद् भोगाभिलाषेण तेषां   
</code></pre>
<p>करणादीनां प्रयोक्तृत्वात् तच्चेष्टाया विषयग्रहणात्मिकायाः क्रियायाः फलेन<br>
सुखादिना योगाच्च पुरुषस्य कर्तृत्वं सिद्धम् । भोग्यौत्सुक्येनेति पाठे<br>
भोग्यवस्तुविषयेणाभिलाषेणेति व्याख्येयम् । इदं चात्राकूतम्- प्रकृतेरचेतनत्वान्न<br>
पुरुषं प्रति परमार्थेन प्रवृत्तिर्युक्ता, पुम्स एव तु</p>
<p>चेतनत्वेन करणादिप्रयोक्तृत्वं सम्भवति । ततस्तस्यैव कर्तृत्वम्, अकर्तरि<br>
करणादिसम्बन्धस्य निरर्थकत्वादिति । न च अचेतनस्यापि क्षीरस्य<br>
गवादेर्वत्सादिवृद्ध्यर्थं प्रवृत्तिर्दृष्टा, यदुक्तं साङ्ख्यैः- वत्सविवृद्धिनिमित्तं क्षीरस्य<br>
यथा प्रवृत्तिरज्ञस्य । पुरुषविमोक्षनिमित्तं तथा प्रवृत्तिः प्रधानस्य ॥ (साम्० का० ५७)<br>
इति वाच्यम्, क्षीरस्यापि गवादिप्रेतितस्यैव प्रवृत्तिदर्शनात् प्रधानस्यापि न स्वतः<br>
प्रवृत्तिरूपपद्यते यतः ॥ १५ ॥</p>
<pre><code>किञ्चास्य कर्तृत्वाभ्युपगमे-  
</code></pre>
<p>व्यर्थं भोक्त्रभिधानं व्यर्थं च ततः प्रधानचरितं वः ।<br>
नरि कर्तृत्वविहीने न च भोग इहाप्रयोजके दृष्टः ॥ १६ ॥</p>
<pre><code>यस्मात् कर्तृत्वरहिते करणाद्यप्रयोजके वा पुंसि भोगो न दृष्टः, ततो भोगस्यापि   
</code></pre>
<p>संवेदनरूपस्य क्रियात्वेन भोक्तुः कर्तृत्वानपगमात् तदनभ्युपगमे भवतां पुरुषे<br>
भोक्तृत्वकथनं तद्भोगार्थमचेतनस्य प्रधानस्य प्रवृत्तिश्च कल्प्यमाना<br>
निरर्थकत्वान्न युक्तेत्यर्थः । ततः करणादिप्रयोक्तृत्वाद् भोक्तृत्वाच्च पुंसः कर्तृत्वं<br>
सिद्धमेव । यदाहुः- (आकरो नोपलभ्यत इति म० पा० वि० (पृ० १७१, टि० १०) द्रष्टव्या ।)<br>
प्रवृत्तौ च निवृत्तौ च कारकाणां य ईश्वरः । अप्रवृत्तः प्रवृत्तो वा स कर्ता नाम<br>
कारकः ॥ इति ॥ १६ ॥<br>
इत्थं ज्ञातृत्ववत् कर्तृत्वमपि पुंसः स्वरूपमिति प्रतिपादितम्, इदानीं<br>
तयोरनादिमलावृतत्वाच्छिवस्येव सर्वत्र सर्वदा न प्रकाश इति केनापि व्यङ्ग्यता<br>
सिद्धेत्याह-</p>
<pre><code>व्यङ्ग्यं कर्तृत्वमतो सर्वार्थत्वात् कदाचिदुत्पत्तेः ।  
ज्ञातृत्ववदिह वेद्या तद्व्यक्तिकरी कला सा तु ॥ १७ ॥  

ज्ञातृत्ववदिहेति । इह सकलावस्थायां ज्ञातृत्ववत् कर्तृत्वस्याप्यसर्वविषयत्वात्   
</code></pre>
<p>कदाचिदुत्पद्यमानत्वाच्च केनाप्यागन्तुकेन व्यङ्ग्यत्वं प्रतीयते । ततश्च तद्व्यञ्जकतया<br>
कलातत्त्वसिद्धिरित्याह- वेद्या तद्व्यक्तीति । तयोर्ज्ञातृत्वकर्तृत्वयोः, एकदेशमलविदारणेन या<br>
व्यञ्जिका, सा कलेति कलासिद्धिः ॥ १७ ॥</p>
<pre><code>ननु मलरुद्धापि पुंसः शक्तिः सृष्टिकाले शिवशक्त्या प्रबोधिता तिष्ठति, किं   
</code></pre>
<p>कलाख्येन तत्त्वेनात आह-</p>
<pre><code>पाशं तु विना नेशो व्यञ्जयति यतो न सर्वविषयं तत् ।  
दोषो विषमो पथ्यं विनैव नो रोगकर्तृशक्तिमिव ॥ १८ ॥  

यतः संसारावस्थायां पुंसः चैतन्यं दृक्क्रियात्मकं न सर्वविषयं   
</code></pre>
<p>दृश्यते, ततः पाशद्वारेणैव तदीश्वरोऽभिव्यनक्ति, न साक्षात् । मलपरिपाके तु<br>
दीक्षाख्यया स्वशक्त्या सर्वविषयं तत्प्रकाशयतीति वक्ष्यामः । ततश्च<br>
शिवशक्तिस्तत्त्वान्तराधिष्ठानेनैवात्मनां भोगदायिका न साक्षात्, तथा सति<br>
बुद्ध्यादीनामप्यानर्थक्यप्रसङ्गादिति भावः । एतदेव दोष इत्यादिदृष्टान्तोपन्यासेन<br>
द्रढयति । यथाहि विषमोऽसाम्यं प्राप्तो दोषो वातपित्तादिरपथ्यं विना रोगस्य<br>
कर्तृशक्तिम-सौख्यकरणसामर्थ्यं न व्यञ्जयति, अपि त्वपथ्यसेवाव्यवधानेनैव,</p>
<p>व्यवधानेनैव, तथेशोऽपि पाशव्यवधानेनैवात्मनामसर्वविषयं चैतन्यं<br>
व्यञ्जयतीत्येतावतात्र दृष्टान्तता, न सर्वथा साम्येन, तस्य दुःखैकहेतुत्वादीश्वरस्य<br>
च तदुपकारायैव प्रवृत्तत्वात् । एतच्च<br>
कलादिकार्यकर्तृत्वमीश्वरस्यानन्ताद्यधिष्ठानेनेत्युक्तं किरणे- शुद्धेऽध्वनि शिवः कर्ता<br>
प्रोक्तोऽनन्तोऽसिते प्रभुः (वि० ३।२७) इति ॥ १८ ॥</p>
<pre><code>ननु भोगस्य कर्मनिबन्धनत्वाद् विज्ञानकेवलस्य च कर्माहितस्य   
</code></pre>
<p>सुखदुःखादिभोगसंवेदनादृष्टेः कर्मणैव केवलेनात्मनश्चैतन्यवृत्तिमीश्वरः<br>
कर्षतीत्यत आह-</p>
<p>न च कर्मणैव यस्माच्चरितार्थं कर्म भोगनिष्पत्तौ ।<br>
ज्ञानेऽपि च प्रसङ्गात् ततश्च विद्यादिबन्धवैयर्थ्यम् ॥ १९ ॥</p>
<pre><code>नात्र कर्मणैव केवलेनात्मचैतन्याभिव्यक्तिः, तस्य फलजनन एव चरितार्थत्वात्,   
</code></pre>
<p>कार्यान्तरहेतुत्वे प्रमाणाभावाच्च । तस्यैव च कार्यान्तरहेतुत्वेऽभ्युपगम्यमाने<br>
विषयग्रहणाध्यवसायादिकार्येऽपि तस्यैव हेतुत्वं प्रसज्यते । ततश्च<br>
विद्याबुद्ध्यादीनामपि तत्त्वानामानर्थक्यप्रसङ्गः । ततस्तत्त्वान्तरसहकृतस्यैव कर्मणो<br>
भोगनिमित्तत्वमिति यथाऽध्यवसायादिकार्यान्यथानुपपाया बुद्ध्यादयः कल्प्यन्ते, एव।<br>
पुंसो ज्ञानक्रियाशक्त्यभिव्यक्त्यन्यथानुपपत्त्या कला सिद्ध्यतीति न कश्चिद्दोषः ॥ १९ ॥</p>
<pre><code>अत्र पराशङ्का-  

पूर्वं कलादियोगादग्रहणाद् दृक्क्रिये न विद्येते ।  
व्यञ्जकरहिते तत्र हि नो गृह्येते न खल्वसद्भावात् ॥ २० ॥  

कलादितत्त्वसम्बन्ध एव ज्ञत्वकर्तृत्वयोरुत्पत्तेः, तत्पूर्वकालं च तयोरदर्शनात् ते   
</code></pre>
<p>ज्ञत्वकर्तृत्वे तस्मिन्नात्मनि तदानीं स्वरूपतया न विद्येते, अपि तु कलादिसंयोग<br>
एवोत्पद्येते । ततो ज्ञानाद्याधारतैवात्मनः सिद्ध्यति, न तु ज्ञत्वादिरूपतेति पूर्वः<br>
पक्षः । सिद्धान्तस्तु- व्यञ्जकरहित इति । अयमभिप्रायः- जडस्वभावस्य घटादेरिव<br>
ज्ञानसमवायाभावात्, अनित्यज्ञानसमवायाभ्युपगमे विकारयोगेन<br>
तस्याप्यनित्यत्वप्रसङ्गात्, व्यञ्जकसन्निधाने ज्ञातृरूपस्य ग्राहकात्मनः<br>
स्वसंवेदनसिद्धत्वाच्च नित्यमेवात्मनश्चेतनात्मकत्वमभ्युपगन्तव्यम् । तच्चात्मनः<br>
स्वरूपमनादिमलावृतत्वाद् व्यञ्जकेन विना न प्रकाशत इत्युक्तम् । ततश्च कलादियोगात्<br>
पूर्वं व्यञ्जकरहितत्वात् ते ज्ञत्वकर्तृत्वे तत्र आत्मनि न प्रकाशेते, न त्वसत्त्वात् ।<br>
व्यञ्जकाभावकृतो हि योऽनुपलम्भः स नाभावसाधकः, अपि तु सति व्यञ्जके,<br>
भूतनिधानादीनां सत्त्वेऽपि व्यञ्जकासन्निधानेऽनुपलम्भात् ॥ २० ॥</p>
<pre><code>एतदेवाह-  

उपलम्भके च सत्यपि लोके यन्नोपलभ्यते तदसत् ।  
ज्ञानक्रिये च तद्वन्नासद्भूते कदाचिदतः ॥ २१ ॥  

यस्य हि घटादेः प्रदीपादिव्यञ्जकसद्भावेऽपि नोपलम्भः, तस्यैवासत्त्वम्,   
</code></pre>
<p>नान्यस्यान्धकारादितिरोधानेनानुपलभ्यमानस्य । अतश्च ज्ञानक्रिये अपि<br>
व्यञ्जकाभावादेव</p>
<p>देव नोपलभ्येते, तस्मात् कदाचिदपि नासत्तां व्रजत इत्याह- ज्ञानक्रिये चेति । ननु<br>
जन्मनः पूर्वमनुभवितुर्ज्ञानादिसत्तानिश्चयाभावात् संशय एव युक्तः ? तन्न,<br>
तदहर्जातानामपि बालानां पानचरणाभिघातादिचेष्टाविशेषस्य प्रयत्नपूर्वकस्य<br>
हिताहितस्मरणाविनाभावेन व्यवहारकाले सिद्धस्य दर्शनाद् जन्मनः प्रागपि<br>
ज्ञत्वकर्तृत्वयोः सत्त्वं सिद्धमेव यतः ॥ २१ ॥</p>
<p>एतदेव दृष्टान्तेन साधयति-</p>
<p>प्राक्पचनव्यापारात् तत्सिद्धिः पाचके यथा तद्वत् ।<br>
बोधात् करणाच्चाणोः पूर्वं सिद्धे कुतस्तच्छक्तिः ॥ २२ ॥</p>
<pre><code>यथा पाचनक्रियादर्शनेन तत्पूर्वकालं परिदृश्यमानं पचनसामर्थ्यं   
</code></pre>
<p>पाचके प्रागेवास्तीति गम्यते, न तु तत्कालमेवोत्पद्यत इति । एवं<br>
ज्ञानकार्ययोर्दर्शनादात्मनस्ते ज्ञानक्रियाशक्ती प्रागेव विद्येते इति निश्चीयते । तदुक्तं<br>
श्रीमन्मृगेन्द्रे- चैतन्यं दृक्कृयारूपं तदस्त्यात्मनि सर्वदा । सर्वतश्च यतो मुक्तौ<br>
श्रूयते सर्वतोमुखम् ॥ (वि० २।५) इति ।</p>
<p>ततश्च-</p>
<p>व्यञ्जकसापेक्षत्वात् तन्मूलं दृक्क्रियावरणमस्ति यतः ।<br>
यदभावे दृक्क्रिययोः सर्वार्थत्वादणोर्न संसरणम् ॥ २३ ॥</p>
<pre><code>यतः संसारावस्थायां ज्ञानक्रिययोर्व्यञ्जकापेक्षा दृश्यते, अतस्तदपेक्षायाः   
</code></pre>
<p>कारणं दृक्क्रियाच्छादनं किमप्यस्तीत्यवसीयते । यस्याभावे मुक्तात्मनां<br>
ज्ञत्वकर्तृत्वयोरीश्वरवत् सर्वविषयकत्वात् पुनः संसारयोगो नास्तीति श्रूयते । ननु<br>
साङ्ख्यैर्निर्मल एवात्माभ्युपगतः, तदसत्, संसारावस्थायां तस्य<br>
पारतन्त्र्यदर्शनात्, तस्य चाहेतुकत्वे मुक्तस्यापि पारतन्त्र्यप्रसङ्गात्,<br>
ज्ञानक्रिययोर्व्यञ्जकापेक्षणाच्च । यच्छ्रूयते- पाशाभावे पारतन्त्र्यं वक्तव्यं<br>
किन्निबन्धनम् (मृ० वि० ७।२) इत्यादि ॥ २३ ॥</p>
<p>एषां चाव्यक्तादीनामुत्पत्तिक्रममाह-</p>
<p>अव्यक्तरागविद्याः कलासमुत्थाः कला च मायाजा ।<br>
वसुधाद्यस्तत्त्वगणः प्रतिपुन्नियतः कलान्तोऽयम् ॥ २४ ॥<br>
पर्यटति कर्मवशतो भुवनजदेहेष्वयं च सर्वेषु ।<br>
भुवनाकृतयश्चान्ये स्कन्धा ज्ञेयाः कलान्तानाम् ॥ २५ ॥</p>
<pre><code>यदुक्तं रौरवे- कलातत्त्वाद्रागविद्ये द्वे तत्त्वे सम्बभूवतुः । अव्यक्तं च (वि०   
</code></pre>
<p>२।१५) इति । कला चेति चशब्दात् कालनियती च मायासमुत्पन्ने, कालनियत्योरपि<br>
मायोद्भूतत्वेन भोगक्रियोपकारकत्वेन च श्रुतेः । तथाहि- नियत्यभावे ह्यन्योपार्जितान्यपि<br>
कर्माण्यन्ये भुञ्जीरन्, राजनियमाभावे द्विजादिकृष्यादिफलानीव दस्यव इति नियामकत्वेन<br>
नियतिः सिद्धा । कालश्चापि तस्यैव भोगावधिनियमहेतुश्चिरक्षिप्रादिप्रत्ययलिङ्गः</p>
<p>सिद्ध एवेत्यादिविस्तरेणोक्तमस्माभिः मृगेन्द्रवृत्तिदीपिकायां तत्त्वप्रकाशवृत्तौ च । प्रोक्तं<br>
च मृगेन्द्रे- त्रुट्यादिप्रत्ययस्यार्थः कालो मायासमुद्भवः । कलयन्ना<br>
समुत्थानान्नियत्या नियतं पशुम् ॥ (वि० १०।१४) इति । एतच्च तत्त्वद्वयं कलाद्यपेक्षया<br>
बहिरङ्गत्वादाचार्येण विस्तरेण न साधितम्, अपि तु चशब्देन सूचितमित्यविरोधः । एतच्च<br>
कलादित्रिंशत्तत्त्वात्मकं सूक्ष्मशरीरं प्रतिपुरुषनियतत्वेन तेषां भोगसाधनमित्याह-<br>
वसुधाद्य इति । तदुक्तं मृगेन्द्रे- प्रयोक्त्र्यादिमहीप्रान्तमेतदण्वर्थसाधकम् (वि० १२।३२)<br>
इति । अत एव दीक्षायां सूक्ष्मदेहशुद्धिर्मायातत्त्वाधोभाग एव स्थाने कार्येत्युक्तं<br>
रौरवादौ । ननु श्रीमत्कालोत्तरे- शब्दः स्पर्शश्च रूपं च रसो गन्धश्च पञ्चमम् ।<br>
बुद्धिर्मनस्त्वहङ्कारः पुर्यष्टकमुदाहृतम् ॥ (१७।४-५) इति श्रूयते ? सत्यम्, अत<br>
तवैतत्सूत्रं भगवता रामकण्ठेन त्रिंशत्तत्त्ववाचकतया व्याख्यातम् । यद्येवं<br>
कथमस्य पुर्यष्टकत्वम्, भूततन्मात्रबुद्धीन्द्रियकर्मेन्द्रियान्तःकरणसञ्ज्ञैः<br>
पञचभिर्वर्गैस्तत्कारणेन गुणतत्त्वेन तदापूरकेण च<br>
प्रधानेनभोक्त्रिस्वरूपोपकारकेण कलादिपञ्चकञ्चुकात्मना च<br>
वर्गेणारब्धत्वादित्यविरोधः । तच्च सूक्ष्मशरीरं बाह्यशरीरभेदेऽपि सृष्टेरारभ्य<br>
संहारान्तं तदन्तराले मोक्षप्राप्त्यन्तं वा एकस्य एकमेवेत्यवगन्तव्यम् ।<br>
इत्थमसाधारणरू(पं?पाम्) कलादितत्त्वसृष्टिमुक्त्वाऽऽत्मन एव<br>
कर्मानुगुणभुवनजदेहविषयाद्याधारभूतां भुवनात्मिकां साधारणीं<br>
सृष्टिमाह- भुवनाकृतयश्चेति ॥ २४-२५ ॥</p>
<pre><code>एषां च तत्त्वानां प्रतिपुरुषं नियततयाऽचैतन्ये सत्यनेकत्वाद्   
</code></pre>
<p>भुवनाधारत्वेन सावयवत्वाच्च कार्यत्वसिद्धेस्तदुपादानं माया सिद्धेत्याह-</p>
<p>विकृतेः परतो माया नित्या विभ्वी ह्यचेतना चैका ।<br>
सर्गस्थितिविलयानामाधारः कारणं च सा जगतः ॥ २६ ॥</p>
<pre><code>उपादानकारणत्वात् सृष्ट्यादीनामाधारत्वेन विकृतेः स्वकार्यवर्गस्य परतः,   
</code></pre>
<p>पठ्यत इति शेषः । सा च नित्या, परमकारणत्वात्<br>
तस्याप्युपादानाभ्युपगमेऽनवस्थाप्रसङ्गाच्च । विभ्वी च स्वकार्यव्यापिका ।<br>
किञ्चाचेतना, उपादानत्वादेव, मृदादीनामुपादानानामचैतन्यमेव दृश्यते यतः ।<br>
एका च परमकारणत्वादेव । अनेकत्वे ह्यचैतन्ये सत्यनेकत्वाद् घटादिवत् कारणान्तरं<br>
मृग्यम्, अतश्चानवस्था स्यात् । अत एव परमाणवो न परमकारणमुत्युक्तम् । ननु<br>
परमात्मैव जगदुपादानमिति वेदान्तविदः, तदयुक्तम्, तस्योपादानत्वे<br>
तत्त्वादिवज्जडत्वप्रसङ्गात्, चेतनाचेतनकारणत्वेऽस्यापि तद्रूपत्वेन सांशतया<br>
कार्यत्वप्रसङ्गाच्च- यदा यद्रूपिणो भावास्तदा तद्रूपेण हेतुजाः इति । एतच्च<br>
दूषणं पाञ्चरात्राभ्युपगताया नारायणाख्यायाः परप्रकृतेरपि विज्ञेयम्,<br>
न्यायस्य समानत्वात् । अत्र सर्गस्थितिविलयानामाधार इत्यनेन सत्कार्यवाददृशा<br>
महाप्रलये कलादिकार्याणि सूक्ष्मरूपेण मायायामवस्थितानीति दर्शयति । यच्छ्रूयते-<br>
तदाधाराणि कार्याणि शक्तिरूपाणि संहृतौ । विवृतौ व्यक्तिरूपाणि व्याप्रियन्तेऽर्थसिद्धये<br>
॥ (मृ० वि० ९।१३) इति । एष च सत्कार्यवादोऽस्माभिः मृगेन्द्रवृत्तिदीपिकायां विस्तरेण<br>
साधितः ॥ २६ ॥</p>
<pre><code>इत्थं शुद्धाध्वानं प्रतिपाद्य यस्येदमुपकारकं तमाह-  
</code></pre>
<p>नित्यं विभु च मलेन ह्यनादिसंरुद्धदृक्क्रियं तत्त्वम् ।<br>
पश्वभिधानं यस्य हि भोगायाऽयं तु परिकरोऽभिहितः ॥ २७ ॥</p>
<pre><code>यस्य कर्मभोगार्थं साधारणासाधारणरूपो मायीयः परिकरोऽभिहितः,   
</code></pre>
<p>तदात्मवृन्दमलेन पशुत्वाख्येनानाद्यावृतज्ञानक्रियत्वात् पश्वाख्यं तत्त्वमुच्यते । अत<br>
एव न मलस्य तत्त्वान्तरत्वमपि तु पशुतत्त्व एवान्तर्भावः, तेन विना पशुत्वायोगाच्च ।<br>
तत् तत्त्वं नित्यम्, न तु बौद्धानामिव क्षणिकम्, पूर्वानुभूतस्मरणदर्शनात्,<br>
क्षणिकत्वे कर्मानुष्ठानतत्फलभोक्तृत्वयोरनुपपत्तेश्च । किञ्च विभुः, न तु<br>
क्षपणकानामिव शरीरपरिमितः सङ्कोचविकासधर्मी वा,<br>
तादृशस्याचेतनत्वानित्यत्वादिदोषप्रसङ्गात्, कर्मफलभोक्तृत्वेन च भोगवैचित्र्यदर्शनात् ।<br>
अनेकत्वमात्मनामर्थसिद्धमेव । वक्ष्यति च सङ्क्रान्तिनिराकरणसमये । अत्र यदा<br>
कूटस्थनित्येन मलेन प्रवाहनित्येन च कर्मणाऽनादिसम्बन्धस्य मोक्षदित्सायां<br>
शम्भुर्मलपरिपाकार्थं कर्मभोजनाय मायीयेन कलादिना सम्बन्धं करोति,<br>
तदाऽसावात्मा सकल इत्युच्यते, महाप्रलये तु कलाद्युपसंहारान्मलकर्मयुक्तः<br>
प्रलयाकलः, विज्ञानयोगादिना कर्मणो विनाशात् केवलमलयुक्तो विज्ञानकल<br>
इत्यादिपशुभेदोऽस्माभिस्तत्त्वप्रकाशवृत्तौ विस्तरेण दर्शितः ॥ २७ ॥</p>
<p>अयं च-</p>
<p>ध्वंसितबन्धनजालो दीक्षाज्ञानाख्यया तु शिवशक्त्या ।<br>
शुद्धोऽध्वा तत्त्वानामा प्रकटीकृतदृक्क्रियश्चाणुः ॥ २८ ॥</p>
<pre><code>तत्र ह्याचार्यकृतो निरधिकरणो वा शिवस्यानुग्राह्यविषयः शाक्तो व्यापारो   
</code></pre>
<p>दीक्षोच्यते । ततो दीक्षाज्ञानादिशब्दवाच्यता शिवशक्त्याऽपनीतमलादिपाशजालोऽत एव<br>
प्रकाशितसर्वार्थज्ञानक्रियोऽणुरात्मा शुद्धाध्वसञ्ज्ञो भवति । यदुक्तं रौरवे-<br>
सर्वाञ्जनविनिर्मुक्तं शिवशक्तिकले स्थितम् । आत्मतत्त्वमिदं शुद्धम् (वि० ४।४३) इति । ननु<br>
ज्ञानादेवात्मनां मोक्ष इति वेदान्तिसाङ्ख्यादयः, तदयुक्तम्, मलस्य<br>
द्रव्यत्वाच्चक्षुषः पटलादेरिव न ज्ञानमात्रान्निवृत्तिः सम्भवति, अपि तु<br>
चक्षुर्वैद्यव्यापारेणेव दीक्षाख्येनेश्वरव्यापारेणैव । यत उक्तं स्वायम्भुवे- दीक्षैव<br>
मोचयत्यूर्ध्वं शैवं धाम नयत्यपि इति ॥ २८ ॥</p>
<pre><code>इयं च सञ्ज्ञाऽस्यानुग्रहोत्तरमधिकारादिनिबन्धनदेहसंयोग एव, न तु    
</code></pre>
<p>शिवसाम्यरूपपरमुक्तिप्राप्तौ, तदानीं मुक्तशिवत्वेनैव व्यवहारादित्याह-</p>
<p>पश्यति शिवं स्वशक्त्या ध्यायति चासौ शिवेद्धया दृष्ट्या ।<br>
यजते शम्भुं मन्त्रैरूपकारायात्मनः परेषां च ॥ २९ ॥</p>
<pre><code>असौ शुद्धात्मा शिवसमर्थ(त?)या स्वशक्त्यात्मिक(त?)या दृष्ट्या शिवं ध्यायति   
</code></pre>
<p>पश्यति च । तदुक्तं मोक्षकारिकासु- शिवार्कशक्तिदीधित्या समर्थीकृतचिद्दृशा । शिवं<br>
शक्त्यादिभिः सार्धं पश्यत्यात्मा गतावृतिः ॥ (श्लो० १११) इति । अत एव पातञ्जलाद्युक्तवद्</p>
<p>द्युक्तवद् बुद्ध्यादिविषयत्वं शिवस्य न सम्भवति, तस्य पाशागोचरत्वात् । यदुक्तं<br>
तत्रैव- अन्तःकरणवृत्तिर्या बोधाख्या सा महेश्वरम् । न प्रकाशयितुं शक्ता<br>
पाशत्वान्निगडादिवत् ॥ (श्लो० १०६) इति । किञ्चासावात्मनः परेषां च उपकारार्थं<br>
तमेव विविधैर्यज्ञैर्यजति । यदुकं रौरवे- यजन्ति विविधैर्यज्ञैर्मन्त्रतन्त्रविशारदाः ।<br>
गुरुतन्त्राद्यनुज्ञाता दीक्षाविच्छिन्नबन्धनाः ॥ (वि० २।२१-२२) इति । तत्राचार्या<br>
विद्येश्वरादयश्चाधिकारक्षयादात्मोपकारार्थं भोगमोक्षदानादिपरोपकाराय च<br>
यजन्ति, सधकः पुत्रको वाऽत्मन एव भोगमोक्षार्थमिति भेदः ॥ २९ ॥</p>
<pre><code>तेषु मध्यान्मायागर्भाधिकारीश्वरतत्त्वमाह-  
</code></pre>
<p>मण्डलिनः श्रीकण्ठः क्रोधाद्याः शतभवाः सवीरेशाः ।<br>
एते कलादियोगात् प्रकटीकृतदृक्क्रियाः परेशेन ॥ ३० ॥</p>
<pre><code>तत्र मण्डलिनः अष्टौ कलामस्तकस्थाः । यदुक्तं रौरवे- मण्डलाधिपतिभ्यो   
</code></pre>
<p>यस्तत्त्वमार्गः प्रतिष्ठितः (वि० ४।२१) इति । श्रीकण्ठो गुणतत्त्वनिलयोऽधस्तनभुवनादेश्च<br>
कर्ता । क्रोधादयश्च गुणमस्तकस्था अष्टावेव शतभवाः शतरुद्रा<br>
ब्रह्माण्डधारकाः । वीरेशो वीरभद्रः शतरुद्राधिष्ठाता । एते च शिवेनैव<br>
प्रकटीकृतदृक्क्रियाः । ततश्चारिनिबन्धनात् कलादियोगादपि पशुवन्न विपरीतज्ञानयोगिनः,<br>
शिवेन साक्षादनुगृहीतत्वात् । यदुक्तम्- कलायोगेऽपि नो वश्याः कलानां पशुसङ्घवत्<br>
(मो० का० ८२) इति । स तु कलादियोगस्तेषामनन्तकर्तृक एव, शुद्धेऽध्वनि शिवः कर्ता<br>
प्रोक्तोऽनन्तोऽसिते प्रभुः (कि० वि० ३।२७) इति श्रुतेः ॥ ३० ॥</p>
<pre><code>कुर्वन्ति भुक्तिमुक्ती स्वगोचरे नियोगतः पुंसाम् ।  

एतच्चापरमन्त्रेश्वरतत्त्वं मायागर्भाधिकारीत्याह-  
	  
मन्त्रेशतत्त्वमेतद् मायाकार्याधिकार्यपरम् ॥ ३१ ॥  

इत्थं परममन्त्रेशानुक्त्वा मन्त्रान् वक्तुमाह-  

सर्गादावणुकोट्यः सप्तेशानेन दारितावरणाः ।  
ज्वालितदृक्कर्तृत्वात् तत्त्वं मन्त्राख्यमेतद्धि ॥ ३२ ॥  

अत्र च विज्ञानकेवलानष्टौ बोधयामास पुद्गलान् (मा० वि० १।१९) इति श्रुतेः   
</code></pre>
<p>शुद्धाध्ववर्तित्वाच्च विज्ञानकलानां मध्यात् परिपक्वमलानामेव<br>
तत्पाकतारतम्यवशाद् विद्येश्वरत्वे मन्त्रेश्वरत्वे च नियोगः,<br>
अपरमन्त्रेश्वरत्वेऽशुद्धाध्ववर्तित्वादपक्वमलानां प्रलयाकलानामेवेति मन्तव्यम् ।<br>
मन्त्रशब्दश्चात्र- (सार्धत्रिशतिकालोत्तरवृत्तिः (पृ० ४, टि० २२) द्रष्टव्या । श्लोकोऽयं<br>
मृगेन्द्रवृत्तौ (क्रि० १।१) च दृश्यते ।) मननं सर्ववेदित्वं त्राणं संसार्यनुग्रहः ।<br>
मननत्राणधर्मित्वान्मन्त्र इत्यभिधीयते ॥ इति श्रुतेः शिवशक्तितदनुगृहीतेषु च वर्तते ।<br>
उपचारात्तु वाचकशब्दानां मन्त्रत्वमिति वक्ष्यामः । निर्मलत्वाच्च प्रकाशितज्ञानक्रिया<br>
एते मननादिधर्मयोगाच्छुद्धविद्यातत्त्वाश्रितत्वाच्च रौरवादौ शैवशास्त्रे<br>
मन्त्रतत्त्वमित्युच्यन्ते ।</p>
<p>अत एव शुद्धविद्यासंयोजनात् पूर्वं मयोर्ध्वस्थान एव मलविच्छित्तिर्दीक्षायां कार्येति<br>
गुरवः ॥ ३२ ॥</p>
<pre><code>अथैषामनुग्रहकरणत्वमाह-  
</code></pre>
<p>जगति कृते तत्रार्धं मन्त्राणां शिवसमाहृतान् पुंसः ।<br>
अनुगृह्य याति हि विना देशिकमूर्ति प्रयुक्तमीशेन ॥ ३३ ॥</p>
<pre><code>तत्र तेषु सप्तकोटिसङ्ख्येष्वणुषु मध्यादर्धं   
</code></pre>
<p>गुर्वधिकरणमनपेक्ष्यैवेश्वरेण प्रयुक्तं सत् शिवसमाहृतान् शिवेनैवानुग्रहशक्त्या<br>
विषयीकृतान् पुंसोऽनुगृह्य सृष्ट्यनन्तरमेव यातीति, अनुग्रहमिति शेषः । यदुक्तं<br>
मृगेन्द्रे- प्रयोक्तृदेहसापेक्षं तदर्धमखिलेऽध्वनि । कृत्वाधिकारं स्थित्यन्ते शिवं<br>
विशति सेश्वरम् ॥ विनाधिकरणेनान्यत् प्रधानविकृतेरधः । कृत्वाऽधिकारमीशेष्टमपैति<br>
(वि० ४।७-८) इति । तेषु मध्याद् विशिष्टमलपाकवन्तः सृष्ट्यनन्तरमेव मोक्षभाजः, अन्ये<br>
संहारकाल एवेत्यर्थः ॥ ३३ ॥</p>
<pre><code>अत एवान्यस्यार्धस्य व्यापारमाह-  
</code></pre>
<p>शिवकृतमण्डलमन्त्रैर्युक्तं चान्यत् प्रयुक्तमीशेन ।<br>
देशिकदेहस्थेन तु दीक्षाख्येन प्रयोगेण ॥ ३४ ॥<br>
विषवन्निकृन्तति पशोः सहसा मलकर्मयोनिकार्याणि ।<br>
आराधितं तु सिद्धीर्यच्छति विविधाश्च साधकेन्द्रेभ्यः ॥ ३५ ॥</p>
<pre><code>शिवेन पश्वनुग्रहार्थमुत्पादितैर्महामण्डलविद्याङ्गादिमण्डलैस्तेषु पूज्यतया   
</code></pre>
<p>श्रुतैर्मन्त्रैश्च सहितमन्यदर्धमाचार्यमूर्तिस्थेनेशेन प्रयुक्तं सत्<br>
पशोर्मलकर्ममायाकार्याणि विषमिव सहसा निकृन्तति । अत एव सकलस्यैव<br>
गुर्वधिकरणशिवानुग्रहः, तस्यैव बन्धत्रययोगात् । मलश्चात्र एक<br>
एवानेकात्मावारकानेकशक्तियुक्तो नित्यो व्यापकश्च । यच्छ्रूयते- तदेकं<br>
सर्वभूतानामनादि निबिडं महत् । प्रत्यात्मस्थस्वकालान्तापायिशक्तिसमूहवत् ॥ (मृ०<br>
वि० ७।८) इति । ततश्च यस्याः शक्तेः पाकः, तस्या एव दीक्षया रोध इति मलैक्ये युगपत्<br>
सर्वमोक्षप्रसङ्गोऽपि परिहृतः । कर्म च धर्माधर्मात्मकं पुरुषनियतं<br>
प्रवाहानादि । योनिस्तु माया, तत्कार्याणि च साधारणासाधारणरूपाणि<br>
कर्मनिमित्तत्वादागन्तुकान्यपि प्रवाहानादीन्येव, बीजाङ्कुरवदनादित्वेनैव<br>
कर्मशरीरप्रबन्धस्य सिद्धेः । एतानि च मलादीनि दीक्षाख्येन<br>
मन्त्रकरणेनेश्वरव्यापारेण निवर्तन्ते, यथा मन्त्रपूर्विकया क्रियया विषनिवृत्तिर्दृश्यते ।<br>
अतश्च मन्त्राणामनुग्राहककरणत्वम्, विद्येश्वराणां तु परापराणामाचार्यवत्<br>
तत्कर्तृत्वमिति भेदः । किञ्चैत(दन्य?)दर्थमाराध्यमानं साधकेभ्यो भोगाभिलाषिभ्यो<br>
विविधाः सिद्धीः प्रयच्छति । यदुक्तं रौरवे (रौरवे नोपलभ्यते वचनमेतदिति म० पा०<br>
वि० (पृ० २६, टि० ७) द्रष्टव्या ।)-</p>
<pre><code>दीक्षापूता गणपतिगुरोर्मण्डले जन्मवन्तः  
सिद्धा मन्त्रैस्तरुणदिनकृन्मण्डलोद्भासिदेहाः ।  
भुक्त्वा भोगान् सुचिरममरस्त्रीनिकायैरुपेताः  
स्रस्तोत्कण्ठाः शिवपदपरैश्वर्यभाजो भवन्ति ॥ इति ॥ ३५ ॥  

 ननु दीक्षया बन्धनिवृत्तिरात्मनो जातेति कथमवगम्यते ? अत आह-  
</code></pre>
<p>शुद्धिं व्रजति तुलायां दीक्षातो ब्रह्म(ह?हे)त्यतो मुख्यात् ।<br>
प्रत्ययतो जानीयाद् बन्धनविगमं विषक्षयवत् ॥ ३६ ॥</p>
<pre><code> इह यद्दीक्षायां महापातकयोगिनोऽप्यपेतपातकत्वं दृष्टम् । तथाहि   
</code></pre>
<p>श्रीमत्कालोत्तराद्युक्तवन्मन्त्रलब्धधटारोपणेन तस्य गौरवं परीक्ष्य<br>
पश्चादुद्घातमन्त्रोच्चारणादिपूर्वं तच्छुद्धिं कृत्वा पुनर्धटारोपणे तस्य<br>
लाघवमुत्पद्यमानं दृश्यते । एतच्चोपलक्षणं निर्बीजकरणादीनां प्रत्ययान्तराणाम्<br>
। ततोऽस्माद् दृश्यमानात् प्रत्ययादहितुण्डिकक्रियया विषहरणवद् दीक्षाख्यया<br>
क्रिययाःबन्धनापगमः सिद्ध इति ज्ञातव्यम् । तत एव च दृष्टार्थेषु<br>
विषभूतरसवादादिषु तदागमस्य फलवत्त्वं दृष्ट्वा तद्वदेवादृष्टस्यापि तच्छास्त्रस्य<br>
सत्यत्वमनुमीयत इति शिवस्य परमाप्तत्वं सिद्धम् । यदुक्तम्- (आयुर्वेदाच्च गणितादिति<br>
मृगेन्द्रवृत्ति(वि० १।१)स्थः पाठः ।) विषाद्यभावसन्दृष्टेर्मन्त्रवादाच्च सस्वरात् ।<br>
रसोपनिषदाटोपादाप्तः स परिगृह्यते ॥ इति ॥ ३६ ॥</p>
<pre><code> नन्वेवं चेद् दीक्षयैव समस्तपापक्षयात् तत्क्षणमेव शरीरपातप्रसङ्गोऽत   
</code></pre>
<p>आह-</p>
<pre><code> एष्यत्फलकृतिदाहाद् दीक्षितमात्रस्य पतति नो पिण्डः ।  
 भवति च काचिद् दीक्षा या हन्त्यपि वर्तमानफलम् ॥ ३७ ॥  
        
 एष्यत्फलानामेव कर्मणां सद्योनिर्वाणदीक्षया दाहादारब्धकार्यस्य   
</code></pre>
<p>कर्मणोपस्थापितत्वाच्च दीक्षोत्तरकालं शरीरस्थितिरविरुद्धा । यदुक्तं किरणे-<br>
अनेकभविकं कर्म दग्धं बीजमिवाणुभिः । भविष्यदपि संरुद्धं येनेदं तद्धि<br>
भोगतः ॥ (वि० ६।१९) इति । अत्यन्तमलपरिपाके तु सद्योनिर्वाणदीक्षया तस्यापि क्षय इत्याह-<br>
भवति चेति । तत्रापि संस्कारवशात् किञ्चित्कालं स्थितिः सम्भवत्येव । यदाहुः- तिष्ठति<br>
संस्कारवशाच्चक्रभ्रमिवद् धृतशरीरः (साम्० का० ६७) इति ॥ ३७ ॥</p>
<pre><code> इदानीं भविष्यदपि संरुद्धमिति ज्ञापकोक्तं विशेषयति-  
</code></pre>
<p>कृतमपि फलाय न स्याद् दीक्षोपर्यूषरोप्तबीजमिव ।<br>
बलवद्विशेषशास्त्रव्यतिकरजातं विहाय कर्मैकम् ॥ ३८ ॥</p>
<pre><code> दीक्षोत्तरकालं विहितत्वेनानुष्ठीयमानमिष्टापूर्तादिरूपं कर्म दीक्षयैव   
</code></pre>
<p>रुद्धशक्तित्वान्न पुनः शरीरयोगादिफलजनकम् । विशेषशास्त्रसिद्धं<br>
साधकेनानुष्ठीयमानं तु मन्त्राराधनादि कर्म फलदमेव । यदुक्तं<br>
सूक्ष्मस्वायम्भुवे- यो यत्राभिलषेद्भोगान् स तत्रैव नियोजितः ।<br>
सिद्धिभाङ्मन्त्रसामर्थ्यात् इति । किञ्च, मुमुक्षोरपि विशेषशास्त्रविहिता[न]नुष्ठाने<br>
तन्निषिद्धानुष्ठाने चाकृतप्रायश्चित्तस्य प्रत्यवाययोगः श्रूयते- (समयोल्लङ्घनादिति<br>
तत्रत्यः पाठः ।) आज्ञाविलङ्घनात् प्रोक्तं क्रव्यादत्वं शतं समाः (सा० का० २५।२)<br>
इति । तद्विहितत्वादेव च सामान्यशास्त्रसिद्धोऽपि वर्णाश्रमाचारोऽनुष्ठेय एव ।<br>
यच्छ्रूयते- (मृगेन्द्रवृत्तिदीपिकायां (वि १।१) श्रीमद्भार्गववचनतया स्मर्यते ।) इति<br>
वर्णाश्रमाचारान् मनसापि न</p>
<p>लङ्घयेत् ॥ यो यस्मिन्नाश्रमे तिष्ठन् प्राप्तो दीक्षां शिवात्मिकाम् । स तस्मिन्नेव<br>
सन्तिष्ठन् शिवधर्मं च पालयेत् ॥ इति ॥ ३८ ॥</p>
<pre><code>ननु समयोल्लङ्घनादिप्रत्यवाययुक्तस्याकृतप्रायश्चित्तस्य मोक्षो वा न वाऽत   
</code></pre>
<p>आह-</p>
<p>तस्मादप्यकृतविधिः किञ्चित्कालं पिशाचवरराजः ।<br>
भ्रान्त्या विमलात्माऽसौ व्रजति हि समतां परेशेन ॥ ३९ ॥</p>
<pre><code>अत्र च दीक्षोत्तरकालं स्नानार्चनादिसमयानुष्ठानेनारब्धकार्यपाशक्षयः   
</code></pre>
<p>प्रत्यहमपचयेन क्रियते । ततः सापेक्षदीक्षाभाजां शक्तानां<br>
समयाचारविशेषोऽनुष्ठेयः । बालिशानां च निरपेक्षदीक्षाभाजां<br>
गुरुशुश्रूषाशिवार्चनादि यावच्छक्यमनुष्ठेयम्, अत एव तदनुष्ठानेन<br>
दीक्षानिष्पत्तिरनुमीयते । ततश्च यस्य मलपरिपाकबलेन तीव्रतरशक्तिपातनम्, न<br>
दीक्षावैकल्यम्, नापि समयोल्लङ्घनादि, तस्य देहपातान्तरं मोक्षः । यस्य तु<br>
मलपरिपाकमान्द्यान्मन्दतरादिशक्तिपातस्य दीक्षोत्तरं दैवान्मानुषात् प्रतिबलात्<br>
समयोल्लङ्घनं समुर्पद्यते, सोऽननुष्ठितसमयाचारोऽकृतप्रायश्चित्तविधिश्च<br>
पिशाचराजात्मकं समयोल्लङ्घनफलं काम्यफलमिवानुभूय पुनर्विमलात्मा<br>
परशिवसाम्यं मोक्षरूपं प्राप्नोति । यदुक्तम्- प्रायश्चित्तविशुद्धस्य मतिः शुद्धा<br>
प्रकीर्तिता इति । यस्य तु दृष्टार्थतया कृत्रिमगुरुभक्त्यादिना कृतदीक्षितस्य बुद्धिपूर्वमेव<br>
समयाननुष्ठानं न तस्य सा निष्पन्ना, गुरुश्च प्रायश्चित्ती भवति । यच्छ्रूयते- तत्र<br>
मिथ्याप्रयुक्ताऽणुः प्रायश्चित्ती भवेद् गुरुः (मृ० क्रि० ८।२४२) इति, आत्मदीक्षां गुरुः<br>
कुर्याद्व्यभिचारिणि दीक्षितः इति च ॥ ३९ ॥</p>
<pre><code>इत्थं प्रासङ्गिकदीक्षाफलं प्रतिपाद्य प्रकृते मन्त्रानन्तरं मन्त्रेश्वरानाह-  

मन्त्रादिसर्गपूर्वं त्वष्टौ देवेन दारितावरणाः ।  
अणवः कृतसर्वार्थज्ञानव्यापारसामर्थ्याः ॥ ४० ॥  

मन्त्रादिसृष्टेः प्रागेवाष्टावणवो विज्ञानकलाः शिवेनापनीतमलाः   
</code></pre>
<p>सर्वविषयज्ञानक्रियाश्च सम्पन्नाः । यदुक्तं मृगेन्द्रे- तत्रादौ केवलाणूनां<br>
योग्यानां कुरुतेऽष्टकम् । वामादिशक्तिभिर्युक्तं सप्तकोटिपरिच्छदम् ॥ (वि० ४।२) इति ॥ ४० ॥</p>
<pre><code>के ते ? किञ्च कुर्वन्तीत्यत आह-  

तेऽनन्तेशप्रमुखाः पतिभावात् प्रेरयन्ति मन्त्रादीन् ।  
सर्गस्थितिलयमुक्तीः कुर्वन्ति हरेच्छया नुन्नाः ॥ ४१ ॥  

ते चानन्तसूक्ष्मशिवोत्तमैकनेत्रैकरुद्रत्रिमूर्तिश्रीकण्ठ-शिखण्डिसञ्ज्ञा   
</code></pre>
<p>मन्त्रमहेश्वरत्वेन मन्त्रादीन् प्रेरयन्ति । किञ्च, सर्गादिचतुष्टयं तदविनाभूतं<br>
भोजनात्मकं तिरोभावं च कुर्वन्ति । यदुक्तं रौरवे-<br>
स्थितिसंरक्षणादानभावानुग्रहकारिणः (वि० १।१५) इति । पञ्चकृत्याधिकारित्वेऽपि नैषां<br>
शिवसाम्यमित्याह- हरेच्छया नुन्ना इति । अधिकारमलयोगेन प्रेर्यत्वाच्छिवापेक्षयैषां<br>
कलया न्यूनं कर्तृत्वम्, मन्त्रमन्त्रेश्वराणां तु ततोऽपि न्यूनम् । अत एवानन्तस्य<br>
सर्वोत्कृष्टत्वं श्रूयते- तेषामनन्तशक्तीनामनन्तः परमेश्वरः (रौ० वि० २।१२) इति ।</p>
<p>सर्वज्ञत्वं तु सर्वेषां समानमेव, विशेषाश्रवणात् । एषां च सर्वेषां<br>
महाप्रलयेऽधिकारविरामान्मुक्तिरित्युक्तं रौरवादौ- अनन्तः परमस्तेषां महतां<br>
चक्रवर्तिनाम् । विहितं सर्वकर्तृत्वकारणं परमं पदम् ॥ (वि० २।१३) इति ॥ ४१ ॥</p>
<pre><code>एवं चेश्वरतत्त्वाश्रिता मन्त्रमहेश्वरत्वेनोच्यन्त इत्याह-  
</code></pre>
<p>मन्त्रेशतत्त्वमेतत् परमणवोऽध्वद्वये च तत्पतयः ।<br>
अभिधायकमनुलिङ्गा ह्यभिधानं नो निरर्थकं यस्मात् ॥ ४२ ॥</p>
<pre><code>अध्वद्वयो शुद्धाशुद्धात्मके मननत्राणयोगिनोऽणवस्तत्पतयश्च मन्त्रेश्वरा   
</code></pre>
<p>मन्त्रमहेश्वरा उच्यन्ते । अनेनाशुद्धाध्ववर्तिनः साञ्जना अपि मन्त्राः सम्भवन्तीति<br>
दर्शयति । यदुक्तम्- (सार्धत्रिशतिकालोत्तरवृत्तिः (पृ० १४६, टि० ७) द्रष्टव्या ।) अन्ये<br>
प्राधानिका मन्त्रा ब्रह्मविष्ण्वादयः परे । साञ्जनास्तेऽण्डमध्यस्थाः<br>
सात्त्वराजसतामसाः ॥ इति । अतश्च वाचकशब्दानामचेतनत्वेन<br>
मननत्राणधर्मासम्भवादभिधायकत्वेनोपचारान्मन्त्र-शब्दवाच्यत्वमित्याह-<br>
अभिधायकेति । घटपटाद्यभिधानशब्दो वाच्यार्थनिष्ठ एव दृश्यते,<br>
तस्मादनन्ताद्यभिधायकशब्दात्मकैर्मन्त्रैर्लिङ्गभूतैरभिधेयास्ते<br>
मन्त्रेश्वराद्यात्मानस्तज्जपादिना फलप्रदातारः सिद्धाः । एतेन शब्दमात्रमेव देवतेति<br>
ये मीमांसका मन्यन्ते ते प्रतिक्षिप्ताः, अचेतनस्य चेतनाधिष्ठानादेव कार्यकरत्वात् ।<br>
अतश्च प्रतिमादाविव मन्त्रात्मके शब्देऽभिव्यक्ताः शिवादिवाच्यमन्त्रा एव फलदा<br>
इत्यवगन्तव्यम् ॥ ४२ ॥</p>
<pre><code>अत्र च शब्दस्य रचनावत्त्वेन घटादिवत् कार्यत्वाच्छब्दार्थसम्बन्धस्यापि   
</code></pre>
<p>नित्यत्वायोगेन साङ्केतिकत्वात् सर्वज्ञ एवेश्वरस्तत्सङ्केतकर्तेत्याह-</p>
<pre><code>विद्याविद्येशानां सामान्यविशेषधर्मविच्छम्भुः ।  
मन्त्रानकरोद् यस्मादर्थविदभिधानकृद् दृष्टः ॥ ४३ ॥  

यस्मात् पुत्राद्यर्थानां तत्तदर्थविदेव पित्रादिर्लोकेऽभिधानकृद् दृष्टः,   
</code></pre>
<p>तस्मान्मन्त्रेश्वरात्मनामपि वाचकान् मन्त्रान् शम्भुरेवाकार्षीत् । स एव तेषां<br>
सामान्यविशेषलक्षणज्ञो यतः । सामान्यलक्षणं तेषां नित्यत्वव्यापकत्वादि,<br>
विशेषलक्षणं तु मलावशेषतस्तत्तत्पदयोज्यत्वमित्यवगन्तव्यम् । अत्र<br>
मन्त्राद्यात्मकशब्दोपादानतया विद्येश्वरादीनां<br>
देहेन्द्रियाद्याधारभूतशुद्धाध्वभुवनोपादानत्वेन कुण्डलिन्याख्या महामाया<br>
सिद्धा । यदुक्तं रौरवादौ- मायोपरि महामाया (वि० ४।२८) इति । मृगेन्द्रेऽपि- शक्तेर्नादो<br>
भवेद् बिन्दुरक्षरं मातृका ततः (क्रि० १।२) इति, शुद्धाध्वन्यपि मायायाः परस्याः<br>
(मृ० वि० १३।५) इति च । एष च वेद्येश्वरसदाशिवादिशुद्धतत्त्वभेदस्तत्कारणभूतपरबिन्दु-<br>
सिद्धिप्रकारश्च मतङ्गादौ विस्तरेणोक्तः, साधितश्च रत्नत्रयोल्लेखिन्यामस्माभिरिति तत<br>
एवावधार्यम् ॥ ४३ ॥</p>
<pre><code> अथैषां विद्येश्वरादीनां स्वस्वाधिष्ठेयोपाधिभेदभिन्नाभ्यां   
</code></pre>
<p>शक्तिशिवाभ्यां संहतिरूपत्वमागमेषु श्रूयत इत्याह-</p>
<pre><code> अणुशक्तिशम्भ्युपक्षा विद्याविद्येश्वरेषु विद्वद्भिः ।  
 एकः शिवोऽविकारी तच्छक्तिश्चाप्यतो न योग्यौ तौ ॥ ४४ ॥  
 बहुधा स्थातुं यद्वा चैतन्यविनाकृतौ विकारित्वात् ।  
 अथ शम्भुरेक एव हि योगीव भवेदनेकमूर्तिस्थः ॥ ४५ ॥  
        
 गीतायां श्रूयते- अनुग्रहाय लोकस्य शिवो मन्त्र इति श्रुतिः । या त्वनुग्राहिका   
</code></pre>
<p>शक्तिः सा मन्त्रत्वमिहागता ॥ इति, चतुर्विंशतिराख्याता मन्त्राणामीश्वराः पराः ।<br>
आणवाः शाम्भवाः शाक्तास्तथान्या मन्त्रकोटयः ॥ अण्डस्याधारका ह्येवं<br>
वीरभद्रपुरस्सराः । इति च । एषु चाणुपक्षस्य प्रोक्तवन्मुख्य एव भेदः ।<br>
शम्भुशक्तिपक्षयोस्तु तदधिष्ठानवशादौपचारिक इत्याह- एकः शिव इति । अत्रैक एव शिवो<br>
जगत्कर्ता सर्वानुग्राहकश्च, तस्यैवानादिमुक्तत्वात् । उक्तं च रौरवादौ- शिवतत्त्वं<br>
परं ह्येकम् (वि० २।४) इति । श्रुतिरप्याह- एक एव रुद्रो न द्वितीयाय तस्थे (अथ० उ० २।७) इति ।<br>
न चानेकेश्वरत्वे जगत्कार्यसिद्धिः, अनेककर्तृकाणां<br>
रथादीनामप्येकस्थपतीच्छानुवर्तनं विनाऽनुत्पत्तेः । यदाहुः- बहवो यत्र नेतारः<br>
सर्वे पण्डितमानिनः । सर्वे महत्त्वमिच्छन्ति तद्व्यक्तमवसीदति ॥ इति । अनेन<br>
प्रवाहेश्वरपक्षोऽपि निरस्तः, ऐश्वर्यस्य स्वरूपव्यक्तिलाभात्मकत्वेन विनाशानुपपत्तेः ।<br>
स चाविकारी, नित्यत्वाच्चेतनत्वाच्च । तच्छक्तिश्च तादृश्येव, तद्धर्मत्वात् । नहि<br>
नित्यस्यानित्यधर्मयोगः, धर्मधर्मिणोरव्यतिरेकेण धर्मिणोऽप्यनित्यत्वप्रसङ्गात् । अतस्तौ<br>
शक्तिशिवावनन्तादिभेदेन बहुधा स्थातुं युक्तौ । यद्वा<br>
तयोरनेकधाऽवस्थानमभ्युपगम्यते, तदा विकारित्वान्मायादिवदचेतनौ प्रसज्येते ।<br>
तयोश्चाचेतनत्वं न युक्तम्, चेतनत्वेनैव श्रवणात्, अचेतनस्य चेतनाधिष्ठानं विना<br>
परिणामाद्ययोगाच्च । तस्मादौपचारिक एव तयोर्भेदः । यच्छ्रूयते- अधिकारी स भोगी<br>
च लयी स्यादुपचारतः इति, तथा- किन्तु यः पतिभेदोऽस्मिन् स शास्त्रे शक्तिभेदवत् ।<br>
कृत्यभेदोपचारेण तद्भेदस्थानभेदजः ॥ (मृ० वि० १३।१६४-१६५) इति च । अत्र<br>
पराशङ्कामाह- अथ शम्भुरिति ॥ ४४-४५ ॥<br>
एकोऽपि शिवो योगिवदनेकदेहाधिष्ठानेन सदाशिवानन्तादिसञ्ज्ञाभेदं लभत इति<br>
चेत्, तच्चायुक्तमित्याह-</p>
<p>शक्तिर्मूर्तिस्तस्य हि सा चैका नाप्ययं मुख्यः ।<br>
बहवः श्रेयोभाजः पुरुषास्तेषां च दृक्क्रियोत्कर्षः ॥ ४६ ॥<br>
व्यञ्जकभेदोत्कर्षाद् दृष्टोऽतस्तद्भवो मुख्यः ।</p>
<pre><code> यस्माच्छिवस्य निर्मलत्वेन परमार्थत्वेन बैन्दवादिदेहायोगाच्छक्तिरेव देहकार्यं   
</code></pre>
<p>कुर्वाणोपचारेण मूर्तिरुच्यते । सा चैकैवेत्युक्तम् । तस्मादीशानादिस्तद्भेदोऽपि न वास्तव<br>
एवेति योगिनामिव शरीरभेदोऽप्यस्य न मुख्य एव । ननु- पञ्चवक्त्रस्त्रिपञ्चदृक्</p>
<p>इत्यादिना शिवस्यापि शरीरभेदः श्रूयते, सत्यम्, सोऽपि ध्यानार्थमेव श्रूयते ।<br>
यदुक्तं पौष्करे- साधकस्य तु लक्ष्यार्थं तस्य रूपमुदाहृतम् इति । अणुपक्षभेदस्तु<br>
मुख्य एवेत्याह- बहवः श्रेय इति । अत्र हि भोगभेदाज्जननमरणभेदाच्च<br>
भोगमोक्षार्थं त्वेते श्रेयोभाजः पुरुषा बहव एव दृश्यन्ते । तेषां च<br>
व्यञ्जकशरीरेन्द्रियादिसम्भवादुत्कर्षः, उत्तरोत्तरं ज्ञानाक्रियोत्कर्षश्च दृश्यते ।<br>
तस्मादेषामपि विद्याविद्येश्वराणां प्रोक्तवच्छिवानुग्रहभेदेन तत्तदधिकारभेदाद्<br>
भुवनभेदाच्च तत्सम्भवो भेदो वास्तव एव ॥ ४६ ॥</p>
<pre><code>ततश्च-  
</code></pre>
<p>कुरुतेऽर्थं शिवशक्ती तानधिरुह्येह तद्गताद् भेदात् ॥ ४७ ॥<br>
भिन्ने इव लक्ष्येते गुणतो जातितश्च तन्नाम ।</p>
<pre><code>यस्मात् तानधिष्ठाय शिवशक्ती पुरुषार्थं साधयतः, ततस्तद्भेदेन ते अपि   
</code></pre>
<p>भिन्ने इव भवतः । स च सशक्तिकः शिवस्तद्गतकृत्यभेदयोगेन गौण्या वृत्त्या<br>
तत्तत्सञ्ज्ञावान् भवति ॥ ४७ ॥</p>
<pre><code>अतः शिव एव सर्वानुग्राहक इत्याह-  

नित्यस्वभावविमलः सर्वज्ञः सर्वकृच्चेशः ॥ ४८ ॥  
अविहतशक्तिः शम्भुः सुहृदेकः सर्वपुरुषाणाम् ।  
अत्र च शक्तिद्वितयं बोधध्यानादिसिद्धये गदितम् ॥ ४९ ॥  
मूर्तिस्तद्वांश्चेति लेशादुक्तिश्च शक्तिशक्तिमतोः ।  

अत्र शास्त्रे भोगमोक्षसिध्यर्थं ज्ञेयतया च सकलनिष्कलाख्यं   
</code></pre>
<p>शक्तिशक्तिमत्सज्ञं वा तत्त्वद्वयमुक्तम् । तयोश्च शक्तिशक्तिमतोर्मूर्तिमूर्तिमत्त्वेनोक्तिर्ज्ञेया<br>
। एतदुक्तं भवति- अधिकारावस्थायां कार्यभेदादष्टत्रिंशत्कलाभेदभिन्ना<br>
शक्तिरेवास्य मूर्तिः । तद्योगादेव चासौ सकलः प्रोच्यते । उपरतव्यापारतया युक्तो<br>
निष्कल इति ॥ ४८-४९ ॥</p>
<pre><code>तां च-  
</code></pre>
<p>मूर्तिमधिष्ठाय हरः पुरुषाणां परहितैकदृक् शम्भुः ॥ ५० ॥<br>
कुरुते तु भुक्तिमुक्ती रुद्धबलत्वात् स्वतोऽसमर्थानाम् ।</p>
<pre><code>ध्येयाकाराभिव्यक्तां शक्तिरूपां मूर्तिमधिष्ठाय परहितैकदर्शी   
</code></pre>
<p>शम्भुर्मलावृतसामर्थ्यत्वेन स्वभोगमोक्षाय स्वयमसमर्थानां पुंसां<br>
भोगमोक्षौ कुरुते । स च पाशान् पशुभ्यो हरति, तांश्च भोगार्थं वा हरतीति हरः<br>
कथ्यते । यदुक्तम्- (नेत्रतन्त्रोद्योतेऽपि (१।३) उद्धृतो दृश्यतेऽयं श्लोकार्धः ।) हरति<br>
पशुभ्यः पाशान् पुंसोऽप्यूर्ध्वं पदं ततस्तु हरः इति । प्रयोगश्चात्र- पुरुषा<br>
भोगार्थं मोक्षार्थं वा न स्वयं प्रवर्तितुं शक्ताः, बद्धत्वेनास्वतन्त्रत्वात्,<br>
मेषादिबद्धपशुवत् । पाशाश्च न पुरुषार्थं स्वयं प्रवर्तन्ते निवर्तन्ते वा,<br>
जडत्वाद्रज्ज्वादिवत् । अतो यस्तेषां भोगमोक्षहेतुः, सः शिव एव सिद्धः ॥ ५० ॥</p>
<p>अत्र च-</p>
<pre><code>विद्याविद्येशत्वं चापरमुक्तिः परेह शिवसमता ॥ ५१ ॥  

विद्यादिपदानां परमुक्त्यपेक्षया प्रेर्यत्वेऽपि मायोत्तीर्णत्वान्निर्मलत्वाच्च न   
</code></pre>
<p>पुनः संसारयोग इत्यपरमुक्तित्वम् । शिवसाम्यं तु परमोक्ष एव ॥ ५१ ॥</p>
<pre><code>ततश्च-  
</code></pre>
<p>सर्वव्याप्त्यर्हत्वान्नाम व्याप्स्यन्ति मन्त्राद्याः ।<br>
पत्या व्यञ्जितशक्तिः पुरुषोऽतो जायतेऽस्य पतिसमता ॥ ५२ ॥<br>
व्यञ्जकमनुकुर्वन्ती पूर्वं दृष्टा च शक्तिरणोः ।<br>
प्राग् दृष्टत्वाच्छक्तेर्नो सङ्क्रान्तिर्न जातिवच्चैका ॥ ५३ ॥</p>
<pre><code>मन्त्रादयः परमुक्त्यर्हत्वान्मुक्तसञ्ज्ञाभाज इत्यर्थः । ननु   
</code></pre>
<p>संसारावस्थायां पुरुषस्य किञ्चिज्ज्ञत्वदर्शनान्मुक्तावपि तादृश एवात आह- पत्या<br>
व्यञ्जितेति । सर्वज्ञेन सर्वसामर्थ्ययुक्तेन च शिवेन यतोऽसौ पुमान् व्यञ्जितशक्तिस्ततोऽस्य<br>
तत्साम्यं भवत्येव । तथाहि- संसारावस्थायामभिव्यञ्जकबलानुसारेण<br>
केषाञ्चिदज्ञानादियोगोऽन्येषां च ज्ञानाद्युत्कर्षो दृश्यते । अत<br>
एवेश्वरगुणसङ्क्रान्तिमोक्षवादोऽप्ययुक्त इत्याह- प्राग्दृष्टत्वादिति । पुरुषे प्राज्ञे<br>
ज्ञानादिशक्तेर्दृष्टत्वादमूर्तस्य गुणसङ्क्रान्त्ययोगात् तत्सङ्क्रान्तौ दृष्टादर्शनाच्च<br>
सङ्क्रान्तिपक्षोऽयुक्तः । एष च सङ्क्रान्त्यादिमोक्षनिरासप्रकारस्तत्रभवता आचार्येण-<br>
नोदाहरणसद्भावो गुणसङ्क्रान्तिसाधने ॥ विज्ञानमुपदेशात्तु तादृगन्यत् प्रजायते ।<br>
दीपान्तर समुत्पत्तिः प्रदीपादिन्धनान्तरे । अमूर्तस्य च सङ्क्रान्तौ न लोको न परीक्षकः<br>
॥ (प० का० १३-२२) इत्यादिभिः कारिकाभिः श्रीमद्रौरववृत्तौ विस्तरेण साधितः । सा च<br>
शिवसाम्यरूपा मुक्तिर्न गोत्वादिजातिवदेका, अपि तु भिन्नैव प्रतिपुरुषगता,<br>
सादृश्यव्यतिरेकेण जातेरसम्भवादित्यपि तत्रैव साधितम्, पुरुषाणां<br>
प्रोक्तवदनेकत्वादेकमोक्षे सर्वमोक्षप्रसङ्गाच्च ॥ ५२-५३ ॥</p>
<pre><code>परमात्मलयाख्योऽपि मोक्षो न सम्भवतीत्याह-  
</code></pre>
<p>असकृत् पृथगुपलब्धाः पुरुषास्तेनापि न त्वैक्यम् ।<br>
न च नाशः पुंशक्त्योर्मुक्तौ यस्मात् तयोरनादित्वम् ॥ ५४ ॥</p>
<pre><code>मुक्ताविति वक्ष्यमाणेनान्वयः । मुक्तौ नैयायिकाद्युपगतसंविदभावोऽप्ययुक्तः,   
</code></pre>
<p>शक्तिशक्तिमतोश्चिद्रूपतया नित्यत्वेन च साधनादित्याह- न च नाश इति ॥ ५४ ॥</p>
<pre><code>अत एवानादित्वेन नित्यत्वान्मोक्षनिमित्तभूतस्य शिवस्य शक्त्यात्मनस्तदैश्वर्यस्य वा   
</code></pre>
<p>नाशो न सम्भवति । ततश्च तन्नाशेन मुक्ते तदैश्वर्योर्पत्तिरिति<br>
यत्प्रवाहेश्वरवादिभिरुच्यते, तदयुक्तमित्याह-</p>
<pre><code>नापि च शिवस्य शक्तेरथवाऽभावो निमित्तस्य ।  

एषां च-  

अपृथक्कृत्य गुणत्वादुपलब्धिः प्रोच्यते विशेषश्च ॥ ५५ ॥  

शिवस्य मुक्तात्मनां च समानगुणत्वादपृथगेकरूपैवोपलब्धिः सर्वविषयो   
</code></pre>
<p>ज्ञानादिप्रकाशः प्रोच्यते । किं पुनरेभ्यः शिवस्य विशेष इत्याह- विशेष इति ॥ ५५ ॥</p>
<pre><code>मुक्तेषु शिवाज्जातं माहात्म्यमनादिमध्यान्तम् ।  

तेषु मुक्तात्मस्वनादिमध्यान्तमपि माहात्म्यं सर्वज्ञत्वसर्वकर्-  
</code></pre>
<p>तृत्वात्मकमनादिमलावृतत्त्वाच्छिवान्निमित्तभूतादभिव्यक्तम् ।<br>
शिवस्त्वनादिसिद्धसर्वज्ञत्वसर्वकर्तृत्व[युक्त] इत्ययमस्यैषां च विशेषः ॥ ५६ ॥</p>
<p>इत्थं सकलवरप्रद आराध्यः शम्भुरेव तत्त्वविदा ॥ ५६ ॥<br>
तस्मिंस्तुष्टे सिद्धिर्मुक्तिश्च परा भवेत् पुंसः ।</p>
<pre><code>तदुक्तमथर्वशिखायाम्- शिव एको ध्येयः शिवङ्करः सर्वमन्यत् परित्यज्य (२ क०)   
</code></pre>
<p>इति । अतश्च सर्वानुग्राहकत्वात् सर्वकर्तृत्वाच्च तदागमस्य शैवाख्यस्यैव प्रामाण्यम्,<br>
आगमान्तराणां बौद्धादीनामन्येषामसर्वज्ञप्रणीतत्वेन परस्परविरोधात् । यदहुः<br>
(रत्नकीर्तिनिबन्धावल्यां सर्वज्ञसिद्धौ (पृ० ५) (कुमारिल) भट्टवचनत्वेनोद्धृतोऽयं<br>
श्लोक इति म० पा० वि० (पृ० ६७, टि० १८) द्रष्टव्यम् ।)- सुगतो यदि सर्वज्ञः कपिलो नेति का<br>
प्रमा । अथोभावपि सर्वज्ञौ मतिभेदः कथं तयोः ॥ इति । ननु शैवस्यापि<br>
आगमान्तरविरोधादप्रमाण्यम्, तन्न, विरोधाभावात् । तथाहि-<br>
सर्वाऽन्यागमप्राप्यस्थानप्रदर्शनपूर्वं तदनधिगतार्थप्रकाशकत्वादस्य<br>
प्रामाण्यमनिवार्यमेव । यदाहुः- अनधिगतार्थगन्तृ प्रमाणम् इति । किञ्च, (पूर्वतनी<br>
१२९ पृष्ठस्था तृतीया टिप्पणी द्रष्टव्या ।) इति वर्णाश्रमाचारान् मनसापि न लङ्घयेत्<br>
इत्यादिभिर्वर्णाश्रमाचाराभ्यनुज्ञानेन वेदाविरोधाद् वेदवित्परिग्रहणाच्चास्य<br>
मतान्तराणामिव न पाषण्डित्वम् । तथा पुराणेतिहासयोः श्वेतोपमन्युप्रभृतीनां<br>
महर्षीणामत्रानुष्ठानं श्रूयते, महाभारते च नरनारायणयोरश्वत्थाम्नश्च ।<br>
आभ्यां लिङ्गेऽर्चिते देवस्त्वयाऽर्चायां युगे युगे इति सुवर्णाक्षे च विष्णोस्तदाराधनात्<br>
प्रसादश्च । अपि च- नान्यत् प्रियतरो लोके मम कृष्ण भविष्यति इत्यादि रामायणे च ।<br>
कार्तवीर्यादिस्मृतिषु च प्रतिष्ठापूर्वको धर्मः- पक्वेष्टकाचितं सम्यग् यः करोति<br>
शिवालयम् इत्यादि । सूत्रे च- मोक्षं विनिर्दिशेत् इति च । अथर्वशिरःसु<br>
श्वेताश्वतरादिषूपनिषत्सु लिङ्गाऽर्चनादि श्रूयते । ततो नास्याविगानता, न च<br>
विच्छिन्नमूलता, न च कैश्चिदेव परिग्रहः । अतस्तद्वाक्यं सर्वप्रमाणाबाधितत्वात्<br>
सर्वोत्कृष्टत्वाच्च ग्राह्यमेव । उक्तं च मोक्षकारिकासु- न चान्येन प्रमाणेन<br>
संरुद्धस्तस्य गोचरः । श्रोत्रियैरप्यतो ग्राह्यं तत्फलाधिकसाधनम् ॥ (श्लो० १४६) इति ॥<br>
५७ ॥</p>
<pre><code>अथ केनेदं प्रकरणं कृतमित्याह-  
</code></pre>
<p>इत्यवदत् तत्त्वानि तु सद्योज्योतिः सुवृत्तिकृत् ॥ ५७ ॥</p>
<p>॥ इति तत्त्वसङ्ग्रहः समाप्तः ॥</p>
<p>सुवृत्तिः सद्वृत्तिरिति रौरववृत्तेर्नाम, तत्कर्त्रेदं निर्मितमित्यर्थः ॥ ५७ ॥</p>
<p>श्रीमत्खेटकनन्दनार्ककिरणैः सद्वृत्तिवाक्यात्मकै-<br>
र्ध्वस्ताज्ञानतमश्चयेन गुरुणाऽधोरादिना शम्भुना ।<br>
तत्त्वज्ञानबुभुत्सुभिर्बुधवरैः सम्प्रार्थितेनादरात्<br>
तत्त्वानामतिसङ्ग्रहस्य विवृतिर्लघ्वी स्फुटं निर्मिता ॥</p>
<p>॥ इत्यघोरशिवाचार्यविरचिता तत्त्वसङ्ग्रहटीका समाप्ता ॥</p>

  </div>
</article>


        <div id="disqus_thread"></div>
<script type="text/javascript">

  (function() {
    
    
    if (window.location.hostname == "localhost")
      return;

    var dsq = document.createElement('script'); dsq.type = 'text/javascript'; dsq.async = true;
    var disqus_shortname = 'vvasuki-site';
    dsq.src = '//' + disqus_shortname + '.disqus.com/embed.js';
    (document.getElementsByTagName('head')[0] || document.getElementsByTagName('body')[0]).appendChild(dsq);
  })();
</script>
<noscript>Please enable JavaScript to view the <a href="https://disqus.com/?ref_noscript">comments powered by Disqus.</a></noscript>

        





<aside class="card border noPrint" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/AgamaH/AryaH/hinduism/branches/shaivaH/siddhAntaH/aShTa_prakaraNAni/tattva-saMgrahaH/">तत्त्वसंग्रहः </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: तत्त्वसंग्रहः</li>
        
    </nav>
</aside>

      </main>
    </div>
    <footer class="bg-yellow  p-1" role="contentinfo">
  

  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/AgamaH/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/AgamaH/actions/workflows/build.yml"><img src="https://github.com/vishvAsa/AgamaH/actions/workflows/build.yml/badge.svg"> Built </a> on 2022 Dec 1 02:58:23 UTC. (<a href="http://google.com/search?q=02%3a58%3a23%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
